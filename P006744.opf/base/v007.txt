༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W8LS20236
n/a
ImageGroup:
ISBN:
18LS20793
978-7-80253-809-2
Title:
སྐོམ་སེལ་བདུད་རྩིའི་ཆུ་རྒྱུན།
དེབ་དང་པོ་ནས་དགུ་པ།
skom sel bdud rtsi'i chu rgyun/ deb dang po nas dgu pa/
Author:
||n/a
n/a
n/a;n/a
Descriptor:
Original Publication:
Place:
Publisher:
pe cin/
krung go'i bod rig pa dpe skrun khang/
2016
Date:
Volume:
Total Volumes:
TBRC Pages:
In/a
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 1430 Massachusetts Ave, 5th Floor
Cambridge, MA 02138.



རྒྱལ་ཡོངས་བོད་ཡིག་སློབ་གཞི་ཞིབ་བཤེར་ཨུ་ཡོན་ལྷན་ཁང་གིས་ཞིབ་བཤེར་བྱས།།
| ལོ་དགུའི་འགན་བབས་སློབ་གསོའི་སྐད་ཡིག་བསླབ་ཚན་གྱི་ཟུར་རྒྱན། D
སྐོམ་སེལ་བདུད་རྩིའི་ཆུ་རྒྱུན།
དེབ་བདུན་པ།
ཀྲུང་གོའི་བོད་རིག་པ་དཔེ་སྐྲུན་ཁང་།



རྩོམ་སྒྲིག་ཨུ་ལྷན་གྱི་མཚན་ཐོ།
གཙོ་སྒྲིག་པ། སྟག་ལྷ། རིན་ཆེན་བཀྲ་ཤིས།
གཙོ་སྒྲིག་གཞོན་པ། འཇམ་དབྱངས་བཀྲ་ཤིས། སྐལ་ལོ།
ཕག་མོ་དོན་འགྲུབ། འཇུ་སྐལ་བཟང་།



གླེང༌གཞི།
གླེང་གཞི།
སྐད་ཡིག་ནི་མི་ཆོས་རིག་གནས་དང་ལག་ཆའི་རང་བཞིན་གཞི་
གཅིག་ཏུ་དྲིལ་བའི་རིག་ཚན་ཞིག་ཡིན་པར་མ་ཟད། རིག་ཚན་ཀུན་གྱི་
རྨང་ངམ་མ་ལྟ་བུའང་ཡིན། སྐད་ཡིག་སློབ་དེབ་ནི་རིག་པ་ཕྱོགས་ཁྲིད་
ཀྱི་དཔེར་བརྗོད་ཙམ་དང་དགེ་རྒན་ནི་གར་སྟེགས་ཀྱི་མདོ་འཛིན་པ་ལྟ་
བུ་ཡིན་ཕྱིར། སློབ་བུའི་སྐད་ཡིག་གི་ཆུ་ཚད་ཕྱོགས་ཡོངས་ནས་ཡར་
སྐྱེད་ཡོང་དགོས་ན། སྐད་ཡིག་སློབ་དེབ་ལས་སྦྱངས་པའི་རྨང་གཞི་
དང་རིགས་ལམ་ལ་བརྟེན་ནས་སྐད་ཡིག་རིག་ཚན་དང་འབྲེལ་བའི་
བརྩམས་ཆོས་མང་པོ་ལྟ་ཀློག་བྱ་དགོས། ལྟ་རྒྱ་ཆེ་ན་ཤེས་རྒྱ་སྐྱེད།
ཐོས་རྒྱ་ཆེ་ན་བློ་རྒྱ་སྐྱེད་ཅེས་པའི་དཔེ་བཞིན་དུ་ལྟ་ཀློག་གི་རྒྱ་ཆེ་ན།
དཔྱོད་པའི་བློ་གྲོས། འཆད་པའི་སྨྲ་ལྕེ། རྩོམ་པའི་སྨྱུག་རྩལ། མི་ཆོས་
ཀུན་སྤྱོད་སོགས་ཡར་སྐྱེད་འབྱུང་ཞིང་། གཞན་ཡང་སྔར་སོང་གི་ལོ་
རྒྱུས། ད་ལྟའི་གནས་བབ། འབྱུང་འགྱུར་གྱི་ཁ་ཕྱོགས། རང་གཞན་
གྱི་སྐྱོན་ཡོན་སོགས་ཀྱང་རྟོགས་ཐུབ་བོ། །
ལོ་ངོ་དུ་མའི་རིང་ལ་གཞི་རིམ་གྱི་དགེ་རྒན་དང་བོད་ཀྱི་སློབ་
གསོའི་བྱ་བར་ཐུགས་ཁུར་མཛད་མཁན་ཀུན་གྱིས་སློབ་གྲྭ་ཆུང་འབྲིང་གི་
སློབ་བུར་འཚམ་པའི་སློབ་མའི་ཀློག་དེབ་མཁོ་གལ་ཆེ་ཚུལ་གྱི་དགོངས་



སྐོམ་སེལ་བདུད་རྩིའི་ཆུ་རྒྱུན། (༧)
འཆར་ཡང་ཡང་བཏོན་ཀྱང་ད་ལྟའི་བར་དུ་དོན་སྨིན་བྱུང་མ་སོང་།
སློབ་གསོ་ནི་རྒྱལ་ཁབ་དང་། མི་རིགས། ཁྱིམ་ཚང་གང་གིའང་རྩ་བ་
ཡིན་ཞིང་སློབ་གསོའི་ཁུར་དེ་སྤྱི་ཚོགས་ཡོངས་ལ་བབས་པ་ཞིག་ཡིན་ལ།
སྒོས་སུ་སྐད་ཡིག་ནི་བསླབ་བྱ་ཀུན་ལ་འཇུག་པའི་རྨང་གཞི་ཡིན་ཕྱིར།
ངེད་ཅག་གིས་རང་རིགས་སློབ་བུ་ཀུན་ལ་ཨེ་ཕན་གྱི་ཀུན་སློང་རྣམ་དག་
ཅིག་གིས་བྱ་བའི་བར་གསེང་དུ་ལོ་དགུའི་འགན་བབས་སློབ་གསོའི་སྐད་
ཡིག་བསླབ་ཚན་གྱི་ཟུར་རྒྱན་《སྐོམ་སེལ་བདུད་རྩིའི་ཆུ་རྒྱུན་》ཞེས་པའི་
སློབ་མའི་བཀླག་བྱའི་དཔེ་ཚོགས་དེབ་དགུ་རྩོམ་སྒྲིག་བྱས་པ་ཡིན། །
《སྐོམ་སེལ་བདུད་རྩིའི་ཆུ་རྒྱུན་》ནི་བསླབ་ཚན་བཅོས་བསྒྱུར་གྱི་
དགོངས་དོན་ཏེ། “ ཤེས་བྱ་དང་ནུས་རྩལ། བརྒྱུད་རིམ་དང་བྱེད་
ཐབས། ཉམས་འགྱུར་དང་རིན་ཐང་གི་ལྟ་བ་” གསུམ་ལྷན་དུ་སྦྲེལ་བ་
དང་། “ རང་ཚུགས། མཉམ་ལས། འཚོལ་དཔྱད་” བཅས་ཀྱི་སྦྱང་
ཐབས་ལག་ལེན་དུ་བསྟར་ནས། སློབ་གྲྭ་ཆུང་འབྲིང་གི་《སྐད་ཡིག་》
སློབ་དེབ་ཀྱི་ཟུར་རྒྱན་གྱི་ཚུལ་དུ་སྲོལ་རྒྱུན་རིག་གནས་ལ་གཞི་བཅོལ།
དེང་རབས་རིག་གནས་ཀྱིས་ཟུར་བརྒྱན། ཡང་དག་པའི་བླང་དོར་གྱི་
ལྟ་བ་སྲོག་ཏུ་བཅུག་སྟེ། སློབ་མའི་སྤྲོ་དད་གཞོལ་གསུམ་གྱི་བློ་སློང་བ།
ཐབས་ཤེས་བརྩོན་གསུམ་གྱི་སེམས་སྐྱེད་པ། དཔྱད་བརྗོད་འཇུག་
གསུམ་གྱི་ནུས་པ་བསྲིང་བ་བཅས་ལ་དམིགས་ཡོད།



《སྐོམ་སེལ་བདུད་རྩིའི་ཆུ་རྒྱུན་》སྒྲིག་སྐབས། ཟབ་འདུས་
རྒྱས་གསུམ་འཐོན་དགོས་པར་སྨྲ་བའི་རྟ་ཁལ་རྟེའུ་འགེལ་གྱི་འདོད་ཚུལ་
དང་། རང་སྲོལ་མཐའ་དག་དུག་དང་གཞན་སྲོལ་ཡོད་ཚད་སྨན་དུ་
སྙམ་པའི་བསམ་བློ། ཡུལ་རིགས་གྲུབ་མཐའི་ཕྱོགས་སུ་ལྷུང་བའི་རང་
ལྟ་མཆོག་འཛིན་ གྱི་ ཕྱོགས་ཞེན་སོགས་སྤངས་ཏེ། མིང་ནས་ཚིག
ཚིག་ནས་བརྗོད་པའི་ཆོས་ཉིད་དང་མཐུན་པར་སློབ་བུའི་ཁོར་ཡུག་ནས་
སྤྱི་ཚོགས་ཁོར་ཡུག་དང་། སླ་བ་ནས་དཀའ་བ། བསྡུས་པ་ནས་རྒྱུས་
པར་འཇུག་ པའི་ འགྲོས་ བཞིན། སློབ་ མའི་ ལོ་ ན། རིག་ སྟོབས།
དགའ་ཕྱོགས་དང་ཆུ་ཚད་མི་འདྲ་བར་དམིགས་ཅི་ཐུབ་བྱས་ཡོད།
རྩོམ་གྱི་རིགས་ལ་བྱིས་གླུ། བྱིས་སྒྲུང་། གཏམ་རྒྱུད། ཁེད།
གབ་ཚིག གཏམ་དཔེ། གླུ། གཞས། མགུར། ལེགས་བཤད།
བསླབ་བྱ། ལྷུག་རྩོམ། སྒྲུང་གཏམ། གླིང་སྒྲུང་། འཁྲབ་གཞུང་།
སྙན་ངག རྣམ་ཐར་སོགས་གནའ་དེང་གི་རྩོམ་ལུས་ཕལ་ཆེར་འདུ་
ཞིང་། ནང་དོན་གྱི་ཆ་ནས། སྔར་སོང་ལོ་རྒྱུས་ཤེས་བྱའི་ཉིང་བཅུད།
ད་ལྟའི་སྤྱི་ཚོགས་འཚོ་བའི་དོན་དངོས། མ་འོངས་ཕུགས་བསམ་
བརྟན་པའི་ཕྱོགས་ཁྲིད་བཅས་ཀྱི་དོན་འདུ་ལ། བརྩོན་སེམས་བསྐྱེད་
པ། གཞན་ཕན་བསམ་པ། དམ་བཅའ་བརྟན་པ། རང་ཚུགས་ཐུབ་
པ། བླང་དོར་ཤེས་པ། དཔྱད་པར་གོམས་པ་སོགས་ལ་བསྐུལ་ཡོད།



སྐོམ་སེལ་བདུད་རྩིའི་ཆུ་རྒྱུན། (༧)
《སྐོམ་སེལ་བདུད་རྩིའི་ཆུ་རྒྱུན་》དུ་རྩོམ་ཡིག་འདེམས་པ་དང་
བཅོས་སྒྲིག་གི་སྐབས་སུ། ངེད་ཅག་གིས་ཐོག་མར་རིས་སུ་མ་ལྷུང་བར་
གནའ་དེང་གི་བརྩམས་ཆོས་མང་པོ་བཙལ་བཀླགས་དཔྱད་བསྡུར་
བདམས་ལྔའི་རིམ་པ་བརྒྱུད་དེ། ལོ་རིམ་སོ་སོའི་སློབ་མའི་ལོ་ན་དང་
རིག་སྟོབས། ཡུལ་དང་དུས་སོགས་ཀྱི་དགོས་དབང་གིས་ཚན་བཤུས།
འདོར་ལེན། འཕྲི་སྣོན། བཟོ་བཅོས་སོགས་གང་འཚམ་བྱས་ཡོད།
དེབ་གསུམ་པ་ནས་བཟུང་སློབ་མའི་བློ་སྐྱོར་དུ་སུམ་རྟགས་ཀྱི་རྩ་བ་དང་།
ཞེ་ཚིག ལྡོག་ཚིག མངོན་བརྗོད་སོགས་གང་འཚམ་རེ་བཀོད་པ་དང་།
དོན་གྱི་གོ་བ་ལོན་པ་དང་སྤྲོ་བ་འདྲེན་པའི་ཕྱིར་ཅུང་དཀའ་བའི་ཐ་སྙད་
མང་ཆེ་ བར་ གོ་བདེ་བའི་ཞབས་མཆན་བཏགས་ཤིང་། རྩོམ་དོན་
མཚོན་པའི་བར་བཅུག་རི་མོའང་མང་པོ་ཞིག་བཀོད་ཡོད། །
《སྐོམ་སེལ་བདུད་རྩིའི་ཆུ་རྒྱུན་》སྒྲིག་སྐབས། ངེད་ཅག་གི་ཆུ་
ཚད་དང་དུས་ཚོད་ཀྱི་དབང་གིས་བློས་མ་དཔོག་པ་དང་ཚེགས་ཀྱིས་མ་
ཐོན་པའི་ནོངས་ཉེས་ཅི་མཆིས་མཐོལ་ལོ་བཤགས་པ་དང་ཆབས་ཅིག་
རྒྱ་ཆེའི་དགེ་སློབ་རྣམས་ཀྱིས་དགོངས་འཆར་རྣམ་དག་ལྷུག་སྩོལ་ཡོང་བ་
དང་། ལས་འདིར་ཐུགས་ཁུར་དང་མཐུན་རྐྱེན་གནང་མཁན་ཀུན་ལ་
སྙིང་ནས་ཐུགས་རྗེ་ཆེ་ཞུ།
ཞེས་སྒྲིག་པ་པོས་སྤྱི་ལོ་༢༠༡༢པའི་ཟླ་དང་པོའི་ཚེས་༡༥ལ།



དཀར་ཆག
，
(1)
****
*
(5)
，(13)
• ཐ.. (20)
• • (23)
གླེང་གཞི། ..…..
དཔྱིད་ཀྱི་ཁ་བ། །
རྩོམ་པ། ............……….
བྱ་གླག་
ཟླ་བ་དང་གངས་དཀར།
ས་སྐྱ་དགོན་པ།
མཚུར་ཕུ་དགོན་པ།
ཨོ་རྒྱན་སྨིན་གྲོལ་གླིང་།
ཀ་ཐོག་དགོན།
ལྷ་བླ་མ་ཡེ་ཤེས་འོད།
བུ་མོ་ལྷ་མཚམས་མ། .......……..
ཁྲོ་ཐུང་འཕྱི་ཁུང་དུ་འཛུལ་བ། །
• (27)
(32)
(34）
(38)
མ ，，， ( 41)
( 43)
རྗེབང་རྣམ་རྒྱལ། .............
** (54)
(63)
གཞན་ཕན་ལ་བརྩོན་པར་གདམས་པ། ...…...
ཉམས་མྱོང་རྒན་པོའི་འབེལ་གཏམ། ......
(65)



སྐོམ་སེལ་བདུད་རྩིའི་ཆུ་རྒྱུན། (༧)
( 88)
• (104）
བ བ་...... (106)
ཆིག་བརྒྱུད་མན་ངག་གི་ཡི་གེ་རིན་པོ་ཆེའི་མཛོད། ....…...….
དམ་བཅའ་བརྟན་པར་གདམས་པ། ...….……...…........
གསང་གྲོས། ....….……...
ཕྱུག་པོར་གྱུར་རྗེས། །
རྟ་འདེམ་པའི་རྩོད་གླེང་།
རང་གིས་རང་ལ་སྨྲས་པ། ......
(93)
མཁས་པའི་ཁེངས་སྐྱུང་། ། .........…..
བློན་པོ་མགར་གྱི་གདུང་དབྱངས།
དྲི་བ་བཞི། ...
གླང་ཆེན་འགྱིང་རིའི་ཉི་གཞོན། །
གཡུ་ཐོག་ཡོན་ཏན་མགོན་པོ།
... (112)
ས་སྐྱ་ཀུན་དགའ་རྒྱལ་མཚན། །
ཀློང་ཆེན་རབ་འབྱམས་པ། །
རྗེ་ཙོང་ཁ་པ་བློ་བཟང་གྲགས་པ། .....
རྒྱ་ཚས་ཇག་དཔོན་བཏུལ་བ།
གྲངས་ཀྱི་མངོན་བརྗོད། །
， ，，，
(I(09)
•
(111)
(116)
•
(119)
(122)
(127)
• (14)



དཔྱིད་ཀྱི་ཁ་བ།
དཔྱིད་ཀྱི་ཁ་བ།)
འཇིགས་མེད་དབང་གྲགས།
རྨི་ལམ་རྨི་བཞིན་པའི་མུ་དེར་ཨ་མས་ང་བསྒུལ་ནས་གཉིད་ལས་
བསླངས་ཏེ་དགའ་སྤྲོའི་ངང་ང་ལ། འཇིགས་མེད་ཁྱོད་མྱུར་དུ་ཡར་
ལོངས་དང་། ཕྱི་ན་ཁ་བ་བབས་འདུག་ཅེས་བཤད་པས། ང་མྱུར་དུ་ཁ་
ལོ་ཞིག་འཁོར་ནས་ཡར་ལངས་ཏེ་ལྭ་བ་གྱོན་ཞོར་དུ་ཁང་པའི་རབ་
གསལ་གྱི་ཁར་རྒྱུགས། །
ཨེ་མ། ཞག་གཅིག་གི་བར་ལ་ལྷ་སའི་གྲོང་ཁྱེར་ནི་དངུལ་དཀར་
པོའི་འཇིག་རྟེན་ཞིག་ཏུ་གྱུར་འདུག རྒྱང་རིང་དུ་ཡོད་པའི་རི་ཚོགས་
རྣམས་ལ་དངུལ་དཀར་ གྱི་ ལཱ་ བ་ བསྐོན་ པ་ དང་འདྲ་བར་ ཁ་ བས་
གཡོགས་ཏེ་དཀར་ལམ་མེར་ཡོད། ཤིང་བལ་བསེད་མ་དང་འདྲ་བའི་
སྤྲིན་དཀར་གྱི་ཕུང་པོ་འགའ་རི་རྩེ་ནས་དལ་གྱིས་ཡལ་རྗེས། མཁའ་
དབྱིངས་ནི་དེ་བས་ཀྱང་དྭངས་ལ་འབྱམས་ཀླས་པ་༧ཞིག་ཏུ་གྱུར། རི་
ཁུག་ཏུ་ཞོ་གསར་དང་འདྲ་བའི་ན་བུན་དར་དཀར་གྱི་ཡུག་འགའ་དལ་
] ༡༩༨༥ལོའི་《སྦྲང་ཆར》དེབ་གཉིས་པ་ལས་བདམས།
(2འབྱམས་ཀླས་ནི་མུ་མཐའ་མེད་པའི་དོན། །



སྐོམ་སེལ་བདུད་རྩིའི་ཆུ་རྒྱུན། (༧)
གྱིས་དགུང་དུ་འཕྱུར་ཏེ་རི་སྐེད་དུ་ལྡིང་བཞིན་འཁྱུད་པ་ན། དཀར་
ཞིང་མཛེས་པའི་ཁ་བཏགས་ཤིག་ལྷ་མོའི་མགྲིན་པར་དཔྱངས་པ་དང་
ཀུན་ནས་མཚུངས། ཡང་ཉེ་བའི་མདུན་སར་བལྟས་པ་ན། མྱུ་གུ་
གསར་པ་འབུས་ལ་ཉེ་བའི་ལྗོན་པའི་ཡལ་གའི་སྟེང་དུ་བབས་པའི་ཁ་བ་
ནི་དབྱིབས་སྣ་ཚོགས་ངེས་མེད་དུ་སྣང་བ་ཡིན་ཏེ། ལ་ལ་ནི་ཤིང་བལ་གྱི་
ཕུང་པོ་འགའ་དང་མཚུངས། འགའ་ཞིག་ནི་སྤུ་སོབ་སོབ་འོད་ལམ་
ལམ་འཕྲོ་བའི་དངུལ་གྱི་ལྕག་མ་ཞིག་དང་འདྲ་ལ། བྱིའུ་འགའ་དེའི་
ཐོག་ཏུ་ཅ་ཅོ་སྒྲོག་བཞིན་ཕར་ལྡིང་ཚུར་ལྡིང་བྱེད། སྐབས་འགར་གློ་
བུར་དུ་ཁ་བའི་ལྗིད་ཀྱིས་ཐུར་དུ་བཀུག་པའི་ཡལ་གའི་སྟེང་དུ་བབས་པ་
ལ། ཡལ་གའི་སྟེང་གི་ཁ་བ་རྣམས་ཀྱང་ལྷབ་ལྷུབ་ཏུ་འཕུར་ལྡིང་བྱེད་
བཞིན་ས་གཞི་ཆེན་མོའི་ཕང་བར་ལྷུང་། སྔ་མོ་ནས་སོང་བའི་མི་རྣམས་
ཀྱིས་ ཁ་ བུའི་ ཐོག་ ཏུ་ རྐང་ རྗེས་ ཀྱག་ཀྱོག་ དཔར་ ཞིང་ ཕྱོགས་ བཞི་
མཚམས་བརྒྱད་དུ་སོང་བའི་རྗེས་ཤུལ་མང་པོ་ཡོད། ཡིན་ནའང་། མི་
རྣམས་ཀྱི་མིག་དབང་ཅིག་ཅར་དུ་འཕྲོག་པར་བྱེད་པ་ནི། འཛམ་གླིང་
ཡོངས་སུ་སྙན་གྲགས་ཡོད་པའི་པོ་ཏ་ལ་ཡིན་ནོ། ། །
ཁྱོད་ཀྱིས་ལྟོས་དང་། དེ་ནི་ཁ་བ་ལས་འབུར་དུ་ཐོན་ཞིང་དཔྱིད་
(1)ལྕག་མ་ནི་ཤིང་གི་ཡལ་ག་ཕྲ་མོ།



དཔྱིད་ཀྱི་ཁ་བ།
hཀཆག རྒྱལ་
ཀྱི་ཁ་བས་ལེགས་པར་སྤྲས་པས་གཟི་བྱིན་རབ་ཏུ་འབར་ཞིང་མཛེས་
སྡུག་མངོན་པར་བཀྲ། ཁ་བའི་རྗེས་ཀྱི་དྭངས་ གསལ་ཅན་གྱི་ ཁ་
དབུགས་དེ་སྨུགས་སོ་ལེ་ལངས་པ་ན། སྐད་ཅིག་ཉིད་ལ་ངའི་ཡིད་
ཁམས་དྭངས་ཤིང་སྤྲོ་སྣང་རབ་ཏུ་རྒྱས་ཏེ། ལུས་ཡོངས་ལ་སྨྲ་མི་ཤེས་
པའི་བདེ་སྐྱིད་ཀྱི་ཉམས་སྣང་ཞིག་སྐྱེས་བྱུང་། །
ནངས་ཇ་འཐུངས་རྗེས། ངས་དཔེ་ཁུག་ཁུར་ཏེ་འཚབ་འཚུབ་
ཀྱི་ངང་ནས་སློབ་གྲྭར་སོང་བ་ཡིན། རྐང་པའི་འོག་གི་ཁ་བས་ངའི་གོམ་
འགྲོས་དང་བསྟུན་ནས་འགྱུར་ཁུགས་མངོན་པར་གསལ་ཞིང་ཡིད་དུ་
འོང་བའི་གླུ་དབྱངས་ལེན་པ་དང་ཀུན་ནས་མཚུངས། རླངས་འཁོར་
དང་ལྕགས་རྟ། ཤིང་རྟ་བཅས་ནི་ཁ་བའི་ཐོག་ཏུ་སེམས་ཆུང་གིས་འགྲོ་
བཞིན་མཆིས། རླངས་འཁོར་གྱི་དུང་སྒྲ་དང་། ལྕགས་རྟའི་དྲིལ་སྒྲ།
ད་དུང་ཤིང་རྟའི་ ཙིར་སྒྲ་བཅས་ཀྱང་མི་རྣམས་ཀྱིས་བཀྲ་ཤིས་པའི་ཁ་
བར་བསྟོད་བསྔགས་བྱེད་པའི་སྒྲ་དང་ཆབས་ཅིག་ཏུ་གྲགས་པ་ན་སྙན་
ཞིང་ཡིད་དུ་འོང་བའི་མཉམ་ལེན་གླུ་དབྱངས་ཤིག་གི་ཟླ་བོར་གྲུབ་བོ། །
ང་སློབ་གྲྭར་སླེབས་པ་ན། དེ་རུའང་ཤིན་ཏུ་སྐྱིད་པའི་ངང་ཚུལ་
ཞིག་མཐོང་སྟེ། སློབ་གྲོགས་རྣམས་ཀྱིས་ར་བའི་ནང་གི་ཁ་བའི་ཐོག་ན་
ཕན་ཚུན་བདའ་ རེས་ དང་འདེད་རེས། ཁ་བ་རྡོག་པོས་རྒྱག་རེས་
བཅས་བྱེད། སློབ་གྲོགས་གཞོན་ནུ་མ་རྣམས་ཀྱིས་ཕན་ཚུན་ཀུ་རེ་རྩེ་བ་



སྐོམ་སེལ་བདུད་རྩིའི་ཆུ་རྒྱུན། (༧)
དང་དགོད་བཞིན་དུ་ཁ་བའི་མི་བཟོ་བཞིན་འདུག སློབ་གྲོགས་ཞིག་
གིས་ལ་ཕུག་དམར་པོ་ཞིག་ཁྱེར་འོངས་ནས་ཁ་བའི་མི་ལ་སྣ་བཙུགས།
ཡང་སློབ་གྲོགས་ཞིག་གིས་རྡེའུ་གཉིས་བཏུས་ཡོང་ནས་ཁ་བའི་མི་ལ་
མིག་བཟོས། སུས་བཙལ་ཡོང་བ་མི་ཤེས་པར་རྩྭ་ཞྭ་ཧྲུལ་པོ་ཞིག་ཁ་བའི་
མིའི་མགོ་ལ་བསྐོན་པ་ན། སྐད་ཅིག་དེ་ཉིད་དུ་རྒན་པོ་གཟུགས་པོ་ཆུང་
ཆུང་ཞིག་ཏུ་གྱུར་པས། ཚང་མར་དགོད་ཁ་བསླངས་ནས་གད་མོ་
བགད།
སློབ་གྲོགས་ཚོ་གྲང་ནས་ངོ་དམར་པོར་གྱུར་པ་ལ་བལྟས་ནས།
ངའི་སེམས་ལ་ཁ་བའི་ལྗོངས་འདི་ཅི་འདྲའི་མཛེས་སྡུག་ལྡན་པ་ཞིག་
རེད་ཨང་། ཁ་བས་མི་རྣམས་ལ་བདེ་སྐྱིད་བསྐྱལ་འོངས་པ་དང་། ང་
ཚོའི་རང་བྱུང་གི་ཁམས་འདི་མཛེས་པར་བརྒྱན་པར་མ་ཟད། ཁ་
དབུགས་ཀྱང་དྭངས་གཙང་དུ་བསྒྱུར། ཡིན་ནའང་ངས་ཁ་བ་ལ་བསྟོད་
བསྔགས་བྱེད་དོན་ནི་ཁ་བས་ང་ཚོར་དཔྱིད་དཔལ་བསྐྱལ་ཡོང་བ་དང་།
མུ་མཐའ་མེད་པའི་ས་གཞིར་ཞིང་གི་འབྲས་བུ་སྨིན་པ་དང་ཕྱུགས་ཀྱི་
འཕེལ་ཁ་རྒྱས་པའི་རེ་བ་བསྐྱལ་འོངས་པའི་སྟབས་ཀྱིས་ཡིན་ནོ། །



ཚམ་པ།1)
བདེ་སྐྱིད་སྒྲོལ་མ།
ཟས་ཀྱི་མཆོག་ནི་སྦྲང་དཀར་རྩམ་པ་དང། །
བཏུང་བའི་མཆོག་ནི་ཤོང་དཀར་རྩེ་མོ་ཡིན། །
—གསོ་རིག་རྒྱུད་བཞི།
ཐོག་མར་དཀར་ཡོལ་འབྲུག་མ་ལག་ལ་བཟུང་ནས་འབྲི་མར་
སེར་པོའི་སྟེང་ལ་ཇ་རྒོད་ཚན་དེ་2ཞིག་བླུགས། དེ་ལྟར་རྩམ་པ་རྫི་མགོ་
རྩོམ་པ་ནི་ཚིག་རྒྱན་ཕུན་སུམ་ཚོགས་པའི་སྙན་ངག་གི་འཆར་ཡན་བཟོ་
སྐྲུན་ཞིག་གཉེར་མགོ་ཚུགས་པ་དང་ཅིས་མི་མཚུངས།
ངའི་ཁྱིམ་ན་མར་ཆུར་རྩམ་གསུམ་འཛོམས་པའི་སྒམ་ཆུང་ཞིག་
ཡོད། ང་རི་མགོའི་བ་ཁར་འགྲོ་དུས་རྩམ་ཆུར་དོ་མཉམ་དུ་བླུགས་པའི་
གལ་ཏ་ཞིག་དང་ཤིང་གི་མར་འབྲག་ཅིག ཤུབས་སུ་བཅུག་པའི་
1)༢༠༠༨ལོའི་《 སྦྲང་ཆར་》དེབ་དང་པོ་ལས་བདམས།
(2)ཚན་དེ་ནི་དྲོད་ངེས་ཅན་ཡོད་པའི་དོན།
($གལ་ཏ་ནི་རེ་ལྡེ་ལས་བཟོས་པའི་རྒྱགས་ཆོས་བླུག་སྣོད་ཅིག



སྐོམ་སེལ་བདུད་རྩིའི་ཆུ་རྒྱུན། (༧)
དཀར་ཡོལ་ཞིག་བཅས་འཁྱེར་ངེས། ཆུང་དུས་ནས་སྦྲང་དཀར་རྩམ་
པས་གསོས་པའི་གངས་ཅན་པ་ཞིག་གམ་ལྷག་པར་འབྲོག་མི་ཞིག་ཡིན་
ཕྱིན། གཞིས་བྱེས་གང་དུ་གནས་ཀྱང་རྩམ་པ་ནི་ང་ཚོའི་འཚོ་བའི་ནང་
གི་བཟའ་བཅའ་བཏུང་གསུམ་ལས་གཙོ་བོ་དང་མི་ཚེའི་བརྒྱུད་རིམ་ཁྲོད་
ཀྱི་མེད་དུ་མི་རུང་བའི་ཟས་མཆོག་དེ་ཡིན།
སྟོད་རྒྱ་གར་ནས་སྨད་རྒྱ་ནག་ཏུ་ ཕྱིན་ཀྱང་། མཐོ་གནམ་གྲུ་
ནས་དམའ་རླངས་འཁོར་དུ་བསྡད་ཀྱང་། ཕྱིའི་རྒྱ་མཚོ་ནས་ནང་སྐམ་
ས་རུ་སླེབས་ཀྱང་། རང་ཉིད་ནི་སྒམ་ཆུང་མདུན་ལ་བཞག་ནས་གལ་ཏ་
རྩིབ་ལ་བཟུང་ནས་རྩམ་པ་རྫི་མཁན་ཞིག་ཡིན་པ་བརྗེད་མི་རུང་། ངས་
དེ་ལྟར་སེམས་བཞིན། གདོང་ཐུག་བྱུང་བའི་དོན་དག་ཅི་འདྲ་ཚབས་
ཆེན་དང་ཅི་འདྲ་ཛ་དྲག་ཆེ་ཡང་། སྦྲང་དཀར་རྩམ་པའི་དྲི་བསུང་མ་
ཡལ་པའི་ལག་པ་འདི་སྣ་ལ་གཏོད་ཞོར་རང་ཉིད་ཀྱི་སེམས་ལ་བྱིལ་བྱིལ་
དང་གསལ་འདེབས་བྱས་པ་ཡིན།
ལག་པའི་ནང་གི་དཀར་ཡོལ་གཡས་སྐོར་དང་དཀར་ཡོལ་ནང་
གི་རྩམ་པ་གཡོན་སྐོར་བྱེད་པ་ནི་ངས་ཐོག་མ་ནས་བསླབས་ཤིང་ལོབས་
པའི་རྩམ་པ་རྫི་ལུགས་ཡིན། འཚོ་བའི་ནང་གསེས་སོ་སོར་སེམས་ཞིབ་
མོས་འཇུག་པ་ནང་བཞིན། རྩམ་པ་རྫི་སྐབས་ཀྱང་དཀར་ཡོལ་ཕྱི་རུ་



རྩོམ་ཆུར་གང་འདོད་འབོ་མི་འོས་པའི་སྐོར་གྱི་ཁ་ཏ་དེ། ང་ཚོའི་ཕ་མེས་
ཡང་མེས་ཀྱིས་བཞག་པའི་ཐ་ཚིག་གཉན་པོ་ཡིན་པས། ངོ་མ། བློ་རྩེ་
གཅིག་སྒྲིམ་གྱིས་བརྫིས་པའི་རྩམ་པ་ཞིག་ཟོས་ན་བྲོ་བ་ཞིམ་ཞིང་འབྱུང་
གཞི་བདེ་ངེས། ང་ཚོས་མར་ཆུར་རྩམ་གསུམ་གྱི་ཚིག་རྐང་ལ་བཅད་
ལྷུག་རན་པའི་སྡེབ་སྦྱོར་གྱི་མཐུན་རྐྱེན་གང་ལེགས་ཤིག་མ་བསྐྲུན་ན།
རྩམ་པའི་སྦྲུ་རྫི་ཚུལ་མཐུན་ཞིག་ཡོང་ག་ལ་ནུས། རྩམ་པ་རྫི་བར་ནང་
བྱན་ཆུད་པའི་མི་ཞིག་དེ་བས་ཀྱང་ཡོང་དཀའོ། །
རྩམ་པ་རྫི་བ་ནི་འཚོ་བ་རོལ་བ་སྟེ། ང་འཚོ་བར་ཅི་འདྲ་དགའ་
ཞེན་ཆེ་བ་ནང་བཞིན་རྩམ་པ་རྫི་བ་དང་ཟ་བ་ལའང་ཧ་ཅང་དགའ།
འོན་ཀྱང་མཚམས་ལ་ལར་རྫི་ཁུ་ཉུང་དྲགས་ནས་ཐད་ཀར་རྩམ་སྐྱ་
འགམ་དགོས་པའམ་རྫི་ཁུ་མང་ཚོད་མ་ཟིན་ན་རྩམ་པ་འབྱོག་འགྲོ།
སྐབས་འགའ་རེར་མར་མང་དྲགས་ནས་ཕོ་བས་འཇུ་དཀའ་བའི་གནས་
ལའང་ཐུག་སྲིད། རྒྱུན་དུ་རྩམ་པ་རྫི་བའི་འཚོ་བ་དེས་ཕལ་ཆེར་ངའི་
དགའ་སྐྱོ་འདྲེས་མའི་ཆོད་སེམས་ལ་དྲི་ཚིག་གྲངས་མེད་ཅིག་འདོན་
གྱིན་ཡོད་པ་འདྲ། ཡིན་ནའང་། ང་ལ་སྔ་མོ་ནས་རྩམ་པ་སྐྱ་འགམ་
བྱེད་པའི་གདེང་ཚོད་དང་། འོ་འབྱོག་ཁྱེམ་བུས་ཟ་བའི་དུངས་སེམས།
ཆུར་གྱོང་ཧྲིག་གེར་ལྡད་པའི་ངར་ཤུགས། འོ་ཇ་ཧུབ་ཀྱིས་འཐུང་བའི་



སྐོམ་སེལ་བདུད་རྩིའི་ཆུ་རྒྱུན། (༧)
ཚིམས་སེམས་དེ་ལྡན་ཕྱིར། རྩམ་པའི་འཚོ་བཅུད་ཡོད་ཚད་དབང་རྩའི་
སྦུག་ལམ་ནས་སྙིང་ཁོང་དུ་བཞུར་ཞིང་ཤ་གསེང་ནས་རུས་གཏིང་དུ་
ཐིམ་སྟེ། ངའི་འཚོ་བ་ལ་རང་ཉིད་ངོ་གནོང་མི་དགོས་པའི་དྲི་བསུང་
འཐུལ་བཞིན་དང་ཁྱད་ཆོས་མངོན་བཞིན་ཡོད།
ནམ་རྒྱུན། ང་རྩམ་དྲི་ཐུལ་ལེར་གྲོང་ཁྱེར་གྱི་མི་ཚོགས་ནང་བུད་
ནས། རྩམ་དྲི་ཐུལ་ལེར་རང་ཁྱིམ་དུ་སླར་ཡང་ལོག་ནས་མུ་མཐུད་དུ་
འཚལ་མ་[ ཕལ་ཆེ་བར་རྩམ་པ་རྫི་ཡི་ཡོད། ངས་ལུས་ཕུང་བཀྲུས་
ཐེངས་རེ་རེར་ལུས་གསེང་གི་རྩམ་དྲི་དང་མར་ངད་གཏན་ནས་བཀྲུས་
མ་མྱོང་། དེ་ནི་ལྟ་བ་གང་ཞིག་མཁྲེགས་འཛིན་བྱེད་འདོད་པས་མ་ཡིན་
ཏེ། རང་ཉིད་རྩམ་པ་རྫི་མཁན་ཞིག་ཡིན་པ་ར་སྤྲོད་བྱེད་བསམས་པས་
ཡིན། རྩོམ་པ་བརྫི་རྒྱུ་ནི་ཉི་མ་རྩེ་ཤར་རེ་རེའི་ལས་བྱ་ཐོག་མ་ལྟར་ངའི་
ཟ་འདོད་ཁོ་ནས་མ་ཡིན་པར། ཟས་མཆོག་དེ་ལ་བཀུར་སེམས་ཆེན་པོ་
ཞིག་གིས་བསླངས་པའི་ངང་འབྱུང་གི་ཕུད་མཆོད་ལྷག་ཟ་བྱེད་པའི་སྦྱོར་
བ་ཞིག་ཡིན་ན། ནངས་ཇའི་གཏུལ་མ་དང་སྔས་མགོའི་བླ་མ་ཞེས་ཚེ་
གང་པོར་ཆེས་གལ་ཆེ་བའི་སྔས་མགོའི་བླ་མ་ལྟར་གོང་བཀུར་ཐོབ་པའི་
(1)འཚལ་མ་ནི་ཐུན་གཅིག་ལ་ཟ་བའི་ཟས་ཀྱི་མིང་།
(2)གཏུལ་མ་ནི་རྩམ་ཁུའི་རིགས་ཤིག་ག



ནངས་ཇའི་གཏུལ་མ་ཞིག་ཅིས་མི་ཟ། ཟ་དགོས་ཏེ། ནངས་སྔ་མོར་ལྕེ་
རིང་ཐུར་དུ་བསྣར་ནས་གཏུལ་མ་འབྱོགས་པ་1ནས་བཟུང་། ལུས་
ཡོངས་སུ་རྩམ་པའི་དྲི་ཞིམ་གྱིས་ཁྱབ་ཅིང་སེམས་ཡོངས་ལ་རྩམ་པ་དེ་རྫི་
མཁན་རང་ཉིད་ཡིན་ནོ་སྙམ་པའི་སྤྲོ་དགའི་འདུ་ཤེས་ཀྱིས་ཁེངས་སྲིད།
རྩམ་པ་ཟ་བར་ལོབས་པའི་ཁ་ནི་ངག་འཆལ་གྱི་སྨྲ་སྒོ་མིན། རྩམ་
པ་རྫི་བར་གོམས་པའི་སོར་མོ་དག་ནི་གཞན་ལ་ངོ་དགའ་བྱེད་སྤྱད་དང་
སྡིགས་མཛུབ་སྟོན་སྤྱད་མིན། རྩམ་པའི་དྲིན་ལན་ཡང་ཡང་དྲན་མྱོང་
བའི་སེམས་པས་ཀྱང་རེ་ངན་དང་གནོད་སེམས་གཏན་ནས་འཆང་མི་
རུང་ཞེས་ཕ་མའི་བསླབ་བྱ་ཞིག་ཡོད་ཕྱིར། ངས་ནམ་རྒྱུན་རང་ཉིད་ཀྱི་
ཁ་ལག་སེམས་གསུམ་ཉར་ཚགས་དང་བྱི་དོར་བྱས་ནས། དྲི་བསུང་
འཐུལ་བའི་སྦྲང་དཀར་རྩམ་པ་ཁོ་ན་མདངས་བཟང་བཀྲ་ཞིང་ལྟ་ན་
སྡུག་པར་བཟོས། རྩམ་པ་རྫི་སྐོར་བྱེད་པའི་སྦྱོར་བ་ནི། མི་ཚེའི་བགྲོད་
ལམ་ན་ལྟོགས་སྐོམ་གྱིས་མནར་བའི་ཉམ་ཐག་རྣམས་ཀྱི་བྲོ་ཆས་ཙམ་
གཉེར་བྱེད་མ་ཡིན་པར། རང་རིགས་ཀྱི་རྒྱུད་ལ་མདའ་ལས་དྲང་ཞིང་
མྱུག་ལས་མཉེན་པའི་ལྷད་མེད་མི་གཤིས་ཤིག་འབྱུང་དུ་འཇུག་ཆེད།
ཨ་མས་རང་གི་བུས་ཕྲུག་རྣམས་ལ་བསམ་བཟས་ནས་བྱིན་པའི་ལག་
Dའབྱོགས་པ་ནི་ལྡག་པའི་དོན།



སྐོམ་སེལ་བདུད་རྩིའི་ཆུ་རྒྱུན། (༧)
ཟས་སྣུམ་པོ་དང་བཅོལ་གདམས་རིལ་མོ་ཡིན།
དེང་རབས་བཟའ་བཏུང་རིག་གནས་ཀྱི་ཤུགས་རྐྱེན་སྣ་ཚོགས་
ལ་བརྟེན་ནས། མཚམས་རེར་སྦལ་སྦྲུལ་ཉ་གསུམ་གྱི་ཤ་རུས་འཆའ་
ཞིང་སྔོ་སིལ་སྲན་གསུམ་གྱི་ཁུ་བ་འཐུང་བའི་གསོལ་སྟོན་དག་ཏུ་ཞུགས་
དགོས་པའི་དུས་ཀྱང་ཡོད་སྲིད། དེ་དུས། ངས་རང་ཁྱིམ་ན་ད་དུང་རྫི་
འཕྲོ་བྱས་ནས་བསྐྱུར་པའི་རྩམ་པ་དེ་ཡིད་ལ་དྲན་ནས། གསོལ་སྟོན་དེ་
ལས་མྱུར་དུ་ཐར་ཐུབ་པའི་རེ་བ་འཆང་གིན་ཡོད། དེ་ནི་རྩམ་པ་རྫི་
མཁན་རང་ཉིད་སེམས་ཁོང་དོག་དྲགས་པས་གཞན་གྱི་རིག་གནས་
རིན་པོ་ཆེ་དང་ལེན་བྱེད་མ་འདོད་པ་ཅི་ལ་ཡིན། མིན་ཏེ། རང་གིས་
བརྫི་བྱའི་རྩམ་པ་ལ་རང་གིས་གཙིགས་ཆེན་བྱེད་པ་དང་། སེམས་
ཤུགས་རྩལ་སྤྲུགས་ཀྱིས་བགྱིས་པའི་ཁ་ཟས་གང་ཡིན་ཡང་མཚར་མཐོང་
བློ་འགྱུར་སྒོས་འདོར་བར་མི་བྱ་བ་དེ་ངས་སྔ་མོ་ནས་རང་ལ་བཙུགས་
པའི་མ་བྱན་གྱི་སྒྲིག་ལམ་ཡིན། ང་ལ་མཚོན་ན། བཅོས་མིན་དུངས་
སེམས་ཀྱིས་བསྐྲུན་པའི་དོན་བྱ་གང་ཞིག་ཡིན་ཕྱིན། དེ་ལ་ལྷག་ཏུ་
གཅེས་སྤྲས་དང་ཁྱད་པར་བདག་སྐྱོང་བྱ་རྒྱུ་ནི་ལྷན་སྐྱེས་ཀྱི་གཤིས་རྒྱུད་
ཡིན། ད་ལྟ་རྫི་བཞིན་པའི་དུངས་སེམས་ཀྱི་རྩམ་པ་འདི་ཡང་ཅིས་མ་
ཡིན།
610



བྱིས་པ་ཚོས། ཀ་ཁའི་ཡིག་ཚོགས་ཕྲལ་ཀློག་བྱེད་ཞོར་དུ། རང་
གི་རྩམ་པ་རང་གིས་རྫི་ཁུལ་གྱིས་ཁ་ངོ་ཡོངས་སུ་རྩོམ་འབྱོག་བྱུགས་པའི་
བཟོ་ལྟ་ནི་ཅི་འདྲའི་སྙིང་ཉེ་ཞིང་ཡང་ཡང་འོ་བྱེད་འོས་པ་ཞིག་རེད་ཨང་།
ཡང་མི་རྒན་ཚོས། རང་ལུས་ཀྱི་རྩམ་དྲི་ གཞན་ གྱིས་ ཚོར་བར་ངོ་
གནོངས་ནས་སྤོས་ཆུའི་དྲི་མ་སྟུག་པོ་ལུས་ལ་ཅི་ཐུབ་ཀྱིས་བསྒོས་ཤིང་
རྩམ་དྲི་ཡལ་ཐབས་ལ་བརྩོན་ལེན་བྱེད་བཞིན་པ་དེ་ལའང་ངོ་མ་མཆིལ་
ཞགས་འཕེན་འདོད་ཨང་། གང་ལྟར་ཡང་འབྲུ་དྲུག་གི་རྩི་མཆོག་དང་
དྲི་ངད་ཀྱི་ཡང་ཕུལ་དུ་གྲགས་པའི་རྩམ་པ་ནི་ང་དང་ང་འདྲ་བའི་བོད་
མིའི་ཚེ་སྲོག་གི་འཚོ་རྟེན་ཡིན་ལ། ཁ་ཟས་ཀྱི་མཆོག་དང་འཚོ་བཅུད་ཀྱི་
ཡང་རྩེ་ཡིན་ཏེ། མི་གཤིས་དྭངས་མ་དང་རང་རྒྱུད་གཞུངས་པ་འགྲུབ་
བྱེད་ཀྱི་བཟའ་བཏུང་རིག་གནས་ཀྱི་རྒྱུ་རྐྱེན་ཞིག་ཀྱང་ཡིན། ངས་ནན་
ཏན་སྒོས་སྙན་ངག་ཚིག་ཕྲེང་གི་མགོ་རྔ་སྒྲིག་པ་ནང་བཞིན་རྟག་ཏུ་མར་
ཆུར་རྩོམ་གསུམ་གྱི་རྒྱུ་ཆ་དག་གསོག་འཇོག་བྱེད་ངེས། དཔེ་དེབ་གང་
ཞིག་ཀློག་པའི་སྤྲོ་སྣང་ལ་ཉམས་པ་མེད་པ་བཞིན་རྩམ་པ་རྫི་བའི་ལས་ཀ་
ལའང་ནམ་ཡང་སུན་སྣང་དང་གཡོལ་འབྱོལ་བྱེད་མི་སྲིད་པས། ད་དུང་
ཡང་། ཆོས་རྒྱལ་བཙན་པོས་བཞག་པའི་བཀའ་ཆེམས་ལྟར། ཐོན་མི་
ཨ་ནུས་གསུངས་པའི་ངག་རྒྱུན་བཞིན། དྲིན་ཆེན་ཕ་མས་བསླབས་
པའི་ཕྱག་ལེན་ལྟར། ངས་གངས་རིའི་བུས་ཕྲུག་རྣམས་ལ་རྩམ་པ་རྫི་



སྐོམ་སེལ་བདུད་རྩིའི་ཆུ་རྒྱུན།(༧)
བཞིན་ཡོད།
ངོ་>
APRTer**NTA#t
#/irna"
མིl2a



བྱ་གླག།
བྱ་གླག།
རྨོངས་གྲོལ།
ངག་རྒྱུན་ལྟར་ན། གནའ་སྔ་མོར་གནམ་འོག་གི་འདབ་ཆགས་
ཐམས་ཅད་ཡུལ་ཀུན་འཛོམས་བྱ་བའི་གདོད་མའི་ནགས་ཚལ་བདེ་ཞིང་
སྐྱིད་པ་ཞིག་ན་ཤིང་ཏོག་གི་བཅུད་ཀྱིས་ལེགས་པར་འཚོ་བཞིན་ཡོད།
དེ་ནས་རྗེས་རབས་པའི་འཕེལ་རྒྱས་མགྱོགས་པ་དང་ཡུལ་གྲུ་ཆུང་བའི་
དབང་གིས་ཁོ་ཚོས་ཕན་ཚུན་འཚང་ཁ་བྱས་པ་དང་སྡོད་གནས་འཕྲོག་
རེས་ཀྱིས་བཙན་པོ་ལ་ངོ་བསྟོད་དང་ཉམ་ཆུང་ལ་བཙན་གནོན་གྱི་ལམ་
ལུགས་ཀྱང་རང་ཤུགས་སུ་གྲུབ་པ་རེད། །
དུས་དེར་འདབ་ཆགས་ལས་གཉོམ་ཆུང་གི་རིགས་སུ་གྱུར་པ་
དག་གིས་སྡུག་བསྔལ་གྱི་ཁུར་ལྕི་བོ་མ་ཐེག་པར། སྐྱབས་མགོན་གཉིས་
སྐྱེས་》ཀྱི་རྒྱལ་པོ་ལ་དད་སེམས་རྩེ་གཅིག་གིས་རང་དབང་གི་འཚོ་བ་
དང། ཞི་བདེའི་དུས་སྐབས་སྩོལ་བ་དང་། བདེན་རྫུན་གྱི་དཔང་པོ་
(1)༡༩༨ ༣ ལོའི་《བོད་ཀྱི་རྩོམ་རིག་སྒྱུ་རྩལ་》དེབ་གསུམ་པ་ལས་བདམས།
(2གཉིས་སྐྱེས་ནི་བྱའི་མིང་།
هتله



སྐོམ་སེལ་བདུད་རྩིའི་ཆུ་རྒྱུན། (༧)
བྱས་ཏེ་དཀར་ནག་གི་དབྱེ་བ་འབྱེད་པ་དང་། རྒྱུ་འབྲས་ཀྱི་ཐིག་སྐུད་
སྲོང་བའི་ཕྱིར་ཉིན་མཚན་དབྱེར་མེད་དུ་གསོལ་འདེབས་བར་མེད་དུ་
བྱས་ཀྱང་ངལ་བ་འབྲས་མེད་དུ་གྱུར། དེས་ན་ཁོ་ཚོ་ནི་མཐུ་ལྡན་གྱི་བྱ་
རྒྱལ་ཞིག་ཡོད་པར་རློམ་ཐབས་བྲལ་ནས་དུས་ནམ་ཞིག་གི་ཚེ་ན་ཁོ་ཚོ་
ཚང་མ་མཉམ་དུ་འཛོམས་ནས་བགྲོ་གླེང་བྱས་ཏེ་ཀུན་ལ་འདྲ་མཉམ་
འཚོ་གནས་ཀྱི་དབང་ཆ་འཐོབ་ཆེད། རང་གཤིས་འཇམ་ཞིང་། ངང་
ཚུལ་བཟང་ལ། གཞན་ཕན་གྱི་ལྷག་བསམ་རྣམ་པར་དག་པའི་བྱ་གླག་
གིས་གནས་ས་བགོ་བར་ཐམས་ཅད་ཁ་འཆམས།
བྱ་གླག་གིས་འདབ་ཆགས་ཐམས་ཅད་ཀྱི་རང་སྟོབས་ཀྱི་བྱེད་
ནུས་ལ་འོས་ཤིང་འཚམ་པའི་གནས་ཡུལ་རེ་བཀོད་སྒྲིག་བྱས་རྗེས་རང་
ཉིད་ལུས་ཏེ་ཅང་མི་སྨྲ་བར་འདུག་པའི་ཚེ་ན། ཡིད་གཞུངས་པའི་ད)
འདབ་ཆགས་ཡོད་དོ་ཅོག་གིས་བྱ་གླག་གི་མཐའ་བསྐོར་ཅིང་། མ་
བགྲོས་རང་མཐུན་གྱིས་མགྲིན་པ་མཐོན་པོར་བཏེགས་ཏེ་སྐད་སྙན་འདྲ་
མིན་སྣ་ཚོགས་ཀྱིས་“ བྱ་གླག་ཁྱེད་ཉིད་ཡུལ་གང་དུ་ཕེབས་པར་དགོངས་
ལགས་སམ་” ཞེས་དྲིས་པར་བྱ་གླག་ནི་ཡིད་ཆེས་ཀྱིས་ཁེངས་ནས།
“ང་རང་གངས་རི་ལ་འགྲོ་བའི་བློ་ཐག་བཅད་ཟིན་” ཞེས་ལན་བཏབ།
]གཞུངས་པ་ནི་གཡོ་སྒྱུ་མེད་ཅིང་ཁོག་ཡངས་པའི་དོན།



སྐབས་དེར་ ཕྱི་ཚུལ་ གྱི་མཇུག་སྒྲོ་ཙམ་གྱིས་མཛེས་པའི་ གཙུག་ཕུད་
ཅན་གྱིས་སྙིང་མི་རྗེ་ རྗེ་ ཁུལ་ དང༌ སེམས་མི་སྡུག་སྡུག་ ཁུལ་ གྱིས།
“ གངས་རི་ནི་རང་བྱུང་གི་འཁྱག་མཛོད་ཡིན་ལ་རྩྭ་ཐང་ནི་མི་མེད་ཀྱི་བྱེ་
ཐང་ལས་བཙོག་ཅིང་། དེ་ན་ནོར་ལུག་ལས་ཅི་ཡང་མེད་ལ། ནོར་ལུག་
ནི་རང་བཞིན་རྩུབ་ཅིང་སྐྱུག་བྲོ་བ་ཞིག་ཡིན། ......” ཞེས་སོགས་སྨྲ་
སྐབས། བྱ་གླག་གིས་རྨ་བྱའི་ཟོལ་ཚིག་གི་མཚམས་བཅད་དེ་སྐད་
གསང་མཐོན་པོས། “ ཁོ་བོ་ནི་གངས་རི་ཡི་གཡོ་བ་མེད་པའི་འདོད་བློ་
དང་། རྩྭ་ཐང་གི་ཕ་མཐའ་བྲལ་བའི་ཕུགས་བསམ་ལ་སྨོན་ཞིང་། ནོར་
ལུག་གི་རང་དོན་དོར་བའི་གཤིས་རྒྱུད་ལ་ཆགས་ནས་བློ་ཐག་བཅད་པ་
ཡིན། རང་རིགས་ཀྱི་སྤུན་ཟླ་ཚོ། ཚང་མས་དུས་ཚོད་དམ་འཛིན་བྱས་
ཏེ་ལས་གནས་གསར་པའི་སྟེང་དུ་སོང་ནས་རང་རང་གི་ནུས་པ་ཕུལ་
ཅིག་” ཅེས་ཟེར་བཞིན་བདེ་ཅག་འཁྱུག་པའི་༧ ངང་ནས་གཤོག་རྩལ་
ངོམ་པ་དང་སྦྲགས་དངུལ་མདངས་ལམ་ལམ་བཀྲ་བའི་ས་འཛིན་དཀར་
པོའི་ཕྱོགས་ཏེ། ཁ་བ་རི་བོའི་མུ་ཁྱུད་ཀྱིས་བསྐོར་བའི་བསིལ་ལྗོངས་
ཀྱི་ཡུལ་དུ་འཕུར་རོ། །
1)གཙུག་ཕུད་ཅན་ནི་རྨ་བྱའོ། །
(2བདེ་ཅག་འཁྱུག་པ་ནི་ལུས་ཟོར་ཡང་བའི་དོན།
(3མུ་ཁྱུད་ནི་འདིར་སྒོར་དབྱིབས་མཐའ་སྐོར་ལ་གོ་དགོས།
مدله



སྐོམ་སེལ་བདུད་རྩིའི་ཆུ་རྒྱུན། (༧)
དུས་དེ་ནས་བཟུང་བྱ་གླག་གིས་ལས་ཀ་གསར་པ་དང་འཚོ་བ་
གསར་པའི་མགོ་བརྩམས་ཏེ་གཡང་གཟར་བྲག་རིའི་རྩེ་རུ་གནས་ས་
བཙུགས། རི་བོ་མཐོན་པོའི་ཟོམ་དུ་གླག་ཚང་བཟོས། འཆི་མེད་རྫིང་
བུ་རིང་པོར་1ལྡིང་འཁོར་བརྒྱབ། ...…..
བྱ་གླག་ནི་སྐྱ་རེངས་ཀྱི་སྔོན་བསུ་མཁན་ཡིན་ལ་ས་སྲོད་ཀྱི་སྐྱེལ་
མ་བྱེད་མཁན་ཡང་ཡིན། ཁྱུང་སྔོན་སྐྱེས་2ཀྱི་དཀར་གསལ་གྱི་ཡོལ་བ་
ཕྱེ་ཐེངས་རེ་ལ་ཁོ་ནི་མཁའ་རུ་ཐེངས་དང་པོར་འཕུར་ཏེ་བདེ་འཁྲུག་གི་
གཤོག་ཟུང་བརྒྱངས་ཐོག སྤྲོ་སེམས་དང་བཅས་པས་དབང་ཕྱོགས་》
ལྷུན་པོའི་སྤོ་ནས་ག་ལེར་མངོན་པའི་ཉི་གཞོན་འཛུམ་ཟེར་བསུས་པ་
དང་། བྱིའུ་ཚང་ལ་ལོག་ཅིང་ནོར་ལུག་ལྷས་སུ་ལོག་པ་དང་སྲིད་པའི་
སྒྲོན་མེས་ཀྱང་ཉིན་གང་གི་མཛད་འཕྲིན་ཡོངས་སུ་རྫོགས་ནས་སོས་
དལ་དུ་ཕེབས་རྗེས། ཁོ་ནི་ད་གཟོད་རང་གནས་སུ་ལོག་གོ །
བྱ་གླག་ནི་གངས་རིའི་སྲུང་དམག་ཡིན་ཏེ། ཚ་གདུག་གི་མེ་ལྕེ་
འབར་བ་དང་ཁ་ཆར་གྱི་ཉག་ཕྲན་སྤྲོ་བ། གྲང་རླུང་གི་བུ་ཡུག་འཚུབ་པ་
1འཆི་མེད་རྫིང་བུ་རིང་པོ་ནི་འཆི་མེད་རྫིང་རིང་སྟེ་ནམ་མཁའི་མིང་།
(2)ཁྱུང་སྔོན་སྐྱེས་ནི་སྐྱ་རེངས་ཀྱི་མིང་།
(3ད་བང་ཕྱོགས་ནི་ཤར་ཕྱོགས་ཀྱི་མིང་།
1སྲིད་པའི་སྒྲོན་མེ་ནི་ཉི་མའི་མིང་།



སོགས་ནམ་ཟླའི་འགྱུར་ལྡོག་དང་དུས་ཚིགས་འཁོར་སྐྱོད་ཇི་ལྟར་བྱས་
ཀྱང་། ཁོས་ཨ་སྔོན་ལ་སྐོར་གཡེང་བྱེད་པ་དང་། ས་གཞི་ལ་འདྲེན་
བྱེད་1 གཏོད་ཅིང་། ས་སོར་གང་ཙམ་ཡང་ཁོའི་སྡེར་འོག་ནས་གཞན་
ལ་ཐོབ་པའི་གོ་སྐབས་ཡོད་རེ་སྐན། །
བྱ་གླག་ནི་གངས་རིའི་རྒྱན་ཆ་ཡིན། ཁོ་རང་གནམ་འདེགས་ཀ་
བ་ཡིན་ནམ་སྙམ་པའི་བྲག་རི་མཐོན་པོའི་རྩེ་རུ་འགྱིང་དུས་སུ། དྭངས་
གསལ་ཤེལ་གྱི་མཆོད་རྟེན་ཆེན་པོའི་དབུ་རྩེར་གསེར་གྱི་ཉི་ཟླས་ཕྲ་རྒྱན་
བཀོད་པ་ཞིག་དང་དབྱེ་བ་མེད། ཁ་ཅིག་གིས་དེ་དམར་པོ་རིའི་སྟེང་གི་
ཕོ་བྲང་པོ་ཏ་ལའི་འགྱིང་ཉམས་དང་གཉིས་སུ་མེད་ཟེར་བས། དེ་ནི་
གངས་ལྗོངས་ཀྱི་བློ་གྲོས་ཀྱི་ཉིང་བཅུད་མཚོན་བྱེད་ཀྱང་ཡིན།
བྱ་གླག་ནི་གངས་རིའི་སྤོབས་པ་ཡིན། དེས་གློག་ཞགས་ཇི་
བཞིན་འཁྱུག་ལྡིང་བྱེད་པ་དེས་ལས་ལ་བརྩོན་ཞིང་དཔའ་ངར་ལྡན་པའི་
གངས་ལྗོངས་ཀྱི་རང་བཞིན་མཚོན། དེས་ཉག་ཕྲན་བཞིན་དུ་ཐད་ལ་
འཕུར་བ་དེས་གངས་ལྗོངས་ཀྱི་ཡིད་སེམས་གཞུངས་པ་མཚོན། དེ་རེ་
ཞིག་མཐོ་ལ་རེ་ཞིག་དམའ་བ་དེས་གངས་ལྗོངས་ཀྱི་ལས་སྐལ་མཚོན།
[འདྲེན་བྱེད་ནི་མིག་གི་མིང་།
བྱཡོད་རེ་སྐན་ནི་མེད་པའི་དོན།
༩ 179



སྐོམ་སེལ་བདུད་རྩིའི་ཆུ་རྒྱུན། (༧)
ཨེ་མ་བྱ་གླག ཁྱོད་ནི་གངས་ལྗོངས་ཧྲིལ་པོའི་མཚོན་བྱེད་ཡིན། །
གློ་བུར་དུ་བྱ་གླག་དེ་གནམ་རུའི་རྒྱུད་ལས་འཕོས་པའི་མདའ་
མོ་ཇི་བཞིན་ནམ་མཁའི་མཐོངས་སུ་འཕུར་ཞིང་། ངག་ལས་ཤུ་སྒྲ་ཕྱུང་
ནས་འཐབ་རྩོད་ཀྱི་མདུན་བསུ་བར་སྔ་མོ་ནས་གྲ་སྒྲིག་བྱས། སྐབས་
དེར། རླུང་ དམར་འཚུབ་ འཚུབ་ གཡུགས། སྤྲིན་ནག་ ལང་ ལོང་
དཀྲིགས། གློག་འོད་ལམ་ལམ་འཁྱུགས་པའི་མུར་དྲག་ཆར་རྦབ་ཆུ་
བརྡོལ་བ་ལྟར་བབས་ཚེ། ཁོས་ནུས་ཤུགས་ཡོད་རྒུ་རྩལ་སྤྲུག་2 གིས་
གཤོག་ཆེན་གཡུགས་ནས་སྤྲིན་རིམ་བརྟོལ་ཏེ། ཉིན་བྱེད་དབང་པོའི་
དྲོད་འཇམ་གྱི་འོད་གུར་ལ་སླེབས་ཤིང་། ཁོ་རང་རང་བྱུང་གི་གནོད་
འཚེ་ལས་ཐར་ཅིང་འདྲེ་སྲིན་གྱི་འཆིང་རྒྱ་ལས་གཏན་གྲོལ་བྱུང་། དུས་
དང་རྐྱེན་གྱིས། རླུང་འཚུབ་ཀྱིས་ཁོ་རང་ཡུལ་གཞན་དུ་ཁྲིད་ཅིང་།
དྲག་ཆར་གྱིས་ཁོ་རང་རི་སྐེད་དུ་ཕབ་ཀྱང་ཁོའི་དཔའ་དང་སྤོབས་པ་
ཞུམ་མ་མྱོང་།
བྱ་གླག་ལ་འོད་སྟོང་ལྡན་པའི་མདུན་ལམ་ཡོད་ལ་མངོན་པར་ཉེ་
བའི་ཕུགས་བསམ་ཡང་ཡོད་དེ། བདག་གིས་ཡང་བསྐྱར་གངས་རིའི་བྱ་
1 གནམ་རུ་ནི་གཞུ་ཡི་མིང་།
(2་ཡོད་རྒུ་རྩལ་སྤྲུག་ནི་ཡོད་ཚད་རྩལ་དུ་བཏོན་ཞེས་པའོ། །
18 a



གླག་ནི་ལས་ལ་བརྩོན་ཞིང་དཔའ་ངར་ལྡན་པའི་བོད་རིགས་མི་དམངས་
ཀྱི་མཚོན་བྱེད་ཡིན་ཞེས་ཡོངས་བསྒྲགས་བྱེད་རྒྱུ་ཡིན་ལ། དེ་ནི་ཡུན་
རིང་གི་འཐབ་རྩོད་ཁྲོད་འཚར་ལོངས་བྱུང་ཞིང་དུས་བཞིན་འཕེལ་རྒྱས་
སུ་འགྲོ་བཞིན་པའི་མི་རིགས་ཤིག་དང་། དུས་གཏན་དུ་ཉམས་པ་མེད་
ལ་རེ་བ་ཆེན་པོ་ལྡན་པའི་མི་རིགས་ཤིག་ཡིན། བགྲང་བྱའི་ཡུལ་ལས་
འདས་པའི་སྟོབས་ལྡན་གྱི་བྱ་གླག་ཚོགས་ཀྱིས་སྤོབས་པ་ཆེར་བསྐྱེད་
ཀྱིས་འཛམ་གླིང་གི་བར་སྣང་དུ་ལྡིང་འཁོར་རྒྱག་བཞིན་ཡོད།



སྐོམ་སེལ་བདུད་རྩིའི་ཆུ་རྒྱུན། (༧)
ཟླ་བ་དང་གངས་དཀར། )
སེང་གཤོང་རྡོ་རྗེ་གཅོད་པ།
ཕྱོགས་བཞི་མཚམས་བརྒྱད་ཀྱི་རི་ཀླུང་དང་ནགས་ཀློང་། རྫ་རི་
དང་སྤང་ཐང་སོགས་ལ་མུན་ནག་གི་ཁ་དོག་ནག་པོ་བྱུགས། ཁ་དོག་
ནག་པོ་དེ་ཇེ་ནག་ནས་ཇེ་ནག་ཏུ་འགྲོ་བའི་མོད་ལ། རྒྱུ་སྐར་ཕྲེང་བའི་
ཆེམ་ཆེམ་གྱི་མིག་བརྡ་ཇེ་གསལ་ནས་ཇེ་གསལ་དུ་གྱུར་ཏེ། འཇིག་རྟེན་
གྱི་མཚན་མོའི་གསང་མཐིལ་མཐོང་བར་ལྐོག་ལྟ་བྱེད་པ་བཞིན། ཚེམ་
ཚེམ་གྱི་མིག་འོད་ལས་ཡིད་ཚིམ་པའི་འཛུམ་མདངས་ཤིག་ཀྱང་ཤུགས་
ལ་སྟོན་གྱིན་གདའ། སྐབས་དེར། མདུན་ཕྱོགས་ཀྱི་རི་རྩེ་ནས་འོད་
མདངས་རྣམ་པར་རྒྱས་པའི་དངུལ་གྱི་སྡེར་མ་ཆེན་པོ་ཞིག་རིམ་གྱིས་
ཡར་ལ་འཕགས། དེ་ནི་རྒྱུ་སྐར་གྱི་རྒྱལ་པོ་》ཡིན་ལ། གངས་ཅན་པ་
རྣམས་ཀྱིས་དེའི་མིང་ལ་ཟླ་བ་ཟེར། ཐང་ཆེན་འདི་ན་གཟུགས་བརྙན་
(1༡༩༨༨ ལོའི་《སྦྲང་ཆར》དེབ་གཉིས་པ་ལས་བདམས།
(》གདའ་ནི་ཡོད་དང་དོན་མཚུངས།
(3)རྒྱུ་སྐར་རྒྱལ་པོ་ནི་ཟླ་བའི་མིང་། །
20_a



ཟླ་བ་དང་གངས་དཀར
།
རིང་ཐུང་གཉིས་གཤིབས་ནས་ཡོད་དེ། གཅིག་ནི་ང་དང་། གཞན་
གཅིག་ནི་ངའི་གྲིབ་གཟུགས་ཡིན། རྒྱབ་ཕྱོགས་ཀྱི་བྱ་ཁྱུང་རི་རྩེའི་
གངས་དཀར་ནི་རིམ་གྱིས་ཇེ་དཀར་ནས་ཇེ་དཀར་དུ་སོང་ཞིང༌། ཡུད་
ཙམ་ནས་ས་ཕྱོགས་འདིའི་དཀར་ཆ་ཐམས་ཅད་བྱ་ཁྱུང་རི་རྩེར་སྤུངས་
པ་བཞིན་ཤེལ་གྱི་ལྷུན་པོའི་རང་བཞིན་མངོན་པར་གྱུར། ངའི་གམ་གྱི་
གཟུགས་བརྙན་དེ་ཇེ་ཐུང་དུ་གྱུར་པ་དང་བསྟུན་ནས་ངའི་མིག་ཞགས་
ཇེ་རིང་དུ་གྱུར་ཏེ། ཐག་རིང་གི་བྱ་ཁྱུང་རི་རྩེར་འཕངས། ༧ བྱ་ཁྱུང་རི་
རྩེའི་གངས་དཀར་གྱིས་ཟླ་བ་ལ་འཁང་ར་བྱས་མྱོང་མེད་ཅིང༌། ཟླ་
བས་གངས་དཀར་ལ་སྦྱིན་པ་མ་བཏང་བའང་ལོ་རྒྱུས་སྟེང་བྱུང་མ་མྱོང་
བ་བཞིན། ཟླ་བ་དང་གངས་དཀར་གྱི་བར་ཐག་ཇེ་ཉེ་ཡིན་ཞིང་། ཕན་
ཚུན་ལ་སྟོན་པའི་འཛུམ་མདངས་ཇེ་རྒྱས་རེད།
ཆེམ་ཆེམ་གྱི་མིག་འོད་ལྡན་པའི་རྒྱུ་སྐར་རྣམས། འཇིག་རྟེན་གྱི་
གསང་མཐིལ་རྟོགས་སོང་བའམ། མ་རྟོགས་པའམ། ཡང་ན་སུན་
1བྱ་ཁྱུང་རི་ནི་མཚོ་སྔོན་ཞིང་ཆེན་རྨ་ལྷོ་བོད་རིགས་རང་སྐྱོང་ཁུལ་གྱི་ནུབ་ཕྱོགས་སུ་ཡོད་པའི་
རི་བོ་ཞིག་གི་མིང་། །
(ི་འཕངས་ནི་ལྡེམ་ཤུགས་སོགས་ལ་བརྟེན་ནས་ཕར་ལ་གཡུག་པ། འདིར་མིག་གིས་རྒྱང་
རིང་དུ་བལྟས་པའི་དོན།
(3འཁང་ར་ནི་ཡིད་ཆད་པའམ་མ་མགུ་བའི་བརྡ་སྟོན་པའི་གཏམ་སྤྱོད།



སྐོམ་སེལ་བདུད་རྩིའི་ཆུ་རྒྱུན། (༧)
སྣང་སྐྱེས་པའམ། ཡང་ན་མིག་དབང་ངལ་བའམ། གང་ལྟར་ཡང་
ཆེམ་ཆེམ་གྱི་མིག་འོད་རིམ་གྱིས་ཉམས་བཞིན་པར་མ་ཟད། ཟླ་བའི་
གམ་གྱི་རྒྱུ་སྐར་དེ་དག་གི་གཟུགས་བརྙན་ཡང་མཐོང་དཀའ་བར་གྱུར།
དེ་ལས་ངས་བདེན་དོན་ཞིག་རྙེད་བྱུང་། ཟླ་བ་ཡོད་ན། ད་གཟོད་
མཚན་མོའི་གངས་དཀར་གྱི་རང་མདངས་མཐོང་བ་དང་། གངས་
དཀར་ཡོད་ན། ད་གཟོད་ཟླ་བ་ཡི་ཡོན་ཏན་མཐོང་ཐུབ། མིན་ན།
ཁྱོད་ཀྱིས་ལྟོས་དང་། ཕྱོགས་མཚམས་ཀུན་གྱི་རི་ཀླུང་དང་ནགས་ཀློང་།
རྫ་རི་དང་སྤང་ཐང་ལ་གངས་དཀར་ལྟ་བུའི་དཀར་མདངས་ཨེ་འདུག



ས་སྐྱ་དགོན་པ།
ས་སྐྱ་དགོན་པ།
ས་སྐྱ་དགོན་པ་ནི་བོད་ལྗོངས་གཞིས་རྩེ་ས་ཁུལ་ས་སྐྱ་རྫོང་གི་བྱང་
ངོས་དབོན་པོ་རིའི་འདབས་སུ་ཡོད། བོད་རབ་བྱུང་དང་པོའི་ཆུ་གླང་
( སྤྱི་ ལོ་ ༡༠༧༣) ལོར་འཁོན་ དཀོན་མཆོག་ རྒྱལ་ པོས་ གནས་དེར་
གཟིགས་སྐབས་དབོན་པོ་རི་གླང་ཆེན་ཉལ་བ་དང་འདྲ་བའི་མཁལ་ཁུང་
གཡས་པའི་ཐད་ནས་ས་དཀར་ཞིང་སྣུམ་ལ་ཆུ་གཡས་སུ་འབབ་པ་
སོགས་ཀྱི་བཀྲ་ཤིས་དགེ་མཚན་དུ་མ་ལྡན་པ་མཁྱེན་ནས་ས་དེར་དགོན་
པ་བཏབ་པས་དགོན་མིང་དུ་ཡུལ་དེའི་སའི་ཁ་དོག་ལ་གཞིགས་ནས་ས་
སྐྱ་ཞེས་བཏགས། །
ས་སྐྱ་དགོན་པ་འདི་ལྷོ་བྱང་ཁག་གཉིས་སུ་དབྱེ་བ་ལས་དགོན་པ་
ལྷོ་མ་དེ་ས་སྐྱ་གྲུམ་ཆུའི་ལྷོ་ངོས་ཐང་གཤོངས་སུ་ཆགས་ཤིང་། དགོན་
པ་བྱང་མ་ནི་གྲུམ་ཆུའི་བྱང་ངོས་དབོན་པོ་རིའི་འདབས་སུ་ཆགས།
དང་ཐོག་ས་སྐྱ་པར་བོད་སྤྱི་ལ་དབང་སྒྱུར་བའི་སྲིད་དབང་མེད་སྟབས་
དགོན་པ་དེ་གཞི་རྒྱ་ཆུང་ངུ་ཞིག་ལས་མེད་ཀྱང་འགྲོ་མགོན་ཆོས་རྒྱལ་
འཕགས་པའི་སྐུ་དུས་སུ་( སྤྱི་ལོ་༡༢༣༥ནས་༡༢༨༠)ཡོན་གོང་མའི་རྒྱབ་
སྐྱོར་འོག་ས་སྐྱ་པར་བོད་ཡོངས་ལ་ཆོས་སྲིད་ཀྱི་ལུང་སྒྱུར་བའི་དབང་ཆ་



སྐོམ་སེལ་བདུད་རྩིའི་ཆུ་རྒྱུན། (༧)
ཐོབ་རྗེས་དཔོན་ཆེན་ཤཱཀྱ་བཟང་པོས་ལྷ་ཁང་བྱང་མ་རྒྱ་བསྐྱེད་བྱས་པ་
དང་འབྲེལ་བོད་རབ་བྱུང་ལྔ་པའི་ས་འབྲུག་(སྤྱི་ལོ་ ༡༢༦༨)ལོར་ས་སྐྱ་
ལྷ་ཁང་ཆེན་མོ་གསར་བཞེངས་མཛད། ཕྱིས་སུ་རྒྱས་སྐྲུན་རིམ་པ་བྱས་
ནས་ད་ལྟའི་གཞི་ཁྱོན་འདི་ཙམ་དུ་འཕེལ་རྒྱས་བྱུང།
དགོན་པ་དེའི་འདུ་ཁང་གི་རྒྱ་ཁྱོན་ཀ་བ་བཞི་བཅུ་ཙམ་ཡོད།
འདུ་ཁང་གི་རྟེན་གཙོར་གསེར་ཟངས་ལས་གྲུབ་པའི་དུས་གསུམ་སངས་
རྒྱས་དང་། འཇམ་དབྱངས་གར་གཟིགས་མ། ས་སྐྱ་པཎྜི་ཏ། ཆོས་
རྒྱལ་འཕགས་པ་སོགས་ཀྱི་སྐུ་བརྙན་དུ་མ་བཞུགས་ཤིང་། གཞན་ཡང་
ཡོན་གྱི་རྒྱལ་པོས་བླ་མ་འཕགས་པར་དབང་ཡོན་དུ་ཕུལ་བའི་ཆོས་དུང་
དཀར་པོ་རྒྱང་གྲགས་ཞེས་པ་དང་། དེ་བཞིན་ཆོས་པོ་ཏི་ལྕགས་ལོང་མ་
ཞེས་པ་ཆེ་ཞིང་ལྕི་བ་ཟུར་བཞིར་ལྕགས་ཀྱི་ཨ་ལོང་བཞི་བཏགས་ཏེ་མི་
རེས་ཨ་ལོང་རེ་ནས་བཟུང་སྟེ་བཏེགས་ན་ཐེག་ཙམ་ཡོད་པ་བཅས་
བཞུགས་ལ། ད་དུང་འདུ་ཁང་ནང་བླ་མ་འཕགས་པའི་སྐུ་དུས་སུ་བོད་
ཀྱི་ཡིག་མཁན་མང་པོའི་སོར་མོའི་འདུ་བྱེད་ལས་བསྐྲུན་པའི་གསེར་
བྲིས་དངུལ་བྲིས་ཀྱི་ཆོས་ཀྱི་པོ་ཏི་བརྩིགས་ནས་ཡོད་པས་ཕྱི་ས་རྡོའི་རྩིག་
པ་ཞིག་ཀྱང་ནང་ཆོས་ཀྱི་རྩིག་པ་མ་ཞིག་པའི་དཔེ་ཆགས་པ་ལྟར་གྱི་ཁྱད་
གསོར་མོའི་འདུ་བྱེད་ལས་བསྐྲུན་པ་ནི་ལག་པས་བྲིས་པ་ཞེས་པའི་དོན།



ས་སྐྱ་དགོན་པ།
ཆོས་ལྡན། བར་ཐོག་ཏུ་ས་སྐྱའི་གདུང་རྒྱུད་དང་དཀྱིལ་འཁོར་མང་པོ་
ཡོད་པའི་ལྡེབས་རིས་ཚར་དུ་དངར་བ་སོགས་དང་། ཡང་སྟེང་དུ་བླ་མ་
ས་ཆེན་ཀུན་དགའ་སྙིང་པོར་ལམ་འབྲས་བླ་བརྒྱུད་[ཀྱིས་བསྐོར་བའི་སྐུ་
བརྙན་ངོ་མཚར་ཅན་དང་། རྡོ་རྗེ་ནག་པོ་གུར་གྱི་མགོན་པོ།༧ འདོད་
ཁམས་དབང་ཕྱུག་མ་སོགས་རྟེན་བྱིན་ཅན་མང་པོ་བཞུགས།
དགོན་གནས་འདིར་སྔར་གཞི་ཐོག་བླ་བྲང་དང་། རིན་ཆེན་
སྒང་བླ་བྲང་། ལྷ་ཁང་བླ་བྲང་། དུས་མཆོད་བླ་བྲང་སོགས་བླ་བྲང་ཁག་
བཞིར་བགོས་ཡོད་ཀྱང་རྗེས་སུ་བླ་བྲང་གཉིས་ལ་བསྡུས། དེ་བཞིན་ལྷ་
ཁང་ཡང་ཇི་སྙེད་ཅིག་ཡོད་པ་དེ་དག་གི་ནང་དུ་རྟེན་ཁྱད་པར་ཅན་དུ་མ་
བཞུགས་ཡོད་ལ་ལྷག་པར་ཡོན་དང་མིང་རྒྱལ་རབས་ཀྱི་དུས་སུ་བཞེངས་
པའི་དམ་ཆོས་པོ་ཏི་བགྲང་ལས་འདས་པ་བཞུགས་ཤིང་། ཕལ་ཆེ་བ་
ལག་བྲིས་ཡིན། ད་དུང་རིན་ཆེན་སྣ་བདུན་ལས་བཞེངས་པའི་རྒྱལ་
བའི་གསུང་རབ་ཀྱང་མང་པོ་ཡོད་ལ། ཤིང་ཏ་ལའི་ལོ་མའི་ཐོག་ཏུ་བྲིས་
པའི་ཤིན་ཏུ་རྩ་ཆེ་བའི་རྒྱ་དཔེ་ཡང་དུ་མ་ཡོད། གཞན་ཡང་ཆོས་རྒྱལ་
འཕགས་པའི་སྐུ་རྒྱུ་ཕྱག་རྫས་དང་། ཡོན་མིང་ཆིང་རྒྱལ་རབས་སོ་སོའི་
])ལམ་འབྲས་བླ་བརྒྱུད་ནི་ས་སྐྱ་པའི་ཟབ་ཆོས་གསུང་ངག་རིན་པོ་ཆེ་ལམ་འབྲས་བུ་དང་
བཅས་པ་བླ་མ་གཅིག་ནས་གཅིག་ཏུ་རིམ་པ་བཞིན་བརྒྱུད་པ་ཞེས་པའི་དོན།
(2རྡོ་རྗེ་ནག་པོ་གུར་གྱི་མགོན་པོ་ནི་ཡེ་ཤེས་པའི་སྲུང་མ་ཞིག
༩25



སྐོམ་སེལ་བདུད་རྩིའི་ཆུ་རྒྱུན། (༧)
དུས་ཀྱི་དཀར་ཡོལ་ལ་སོགས་རྩ་ཆེའི་དངོས་རིགས་མང་པོ་ཉར་ཚགས་
བྱས་ཡོད།།
དུས་རབས་བཅུ་ གསུམ་པའི་དུས་དཀྱིལ་དུ་ས་སྐྱ་པས་བོད་
ཡོངས་ལ་ཆོས་སྲིད་ཀྱི་དབང་བསྒྱུར་བ་ནས་བཟུང་བོད་འདི་དུས་ཡུན་
རིང་པོའི་ནང་ཟང་ཟིང་ཡམ་ཡོམ་དུ་གནས་པའི་བསྐལ་ངན་གྱི་མཇུག་
བསྒྲིལ་ཏེ་ཅུང་བདེ་ཞིང་འཇགས་པ་བྱུང་བས་ས་སྐྱ་པའི་རིག་གནས་སྒྱུ་
རྩལ་དར་རྒྱས་ཕུན་སུམ་ཚོགས་པ་ཡོང་རྒྱུར་རྨང་གཞི་འདིང་ཐུབ་པ་
བྱུང་། ཕྱིས་ས་སྐྱ་པ་ནང་ཁུལ་དུ་ཞི་མཐུན་མ་བྱུང་བར་བླ་བྲང་བཞིར་
གྱེས་ནས་བསྟན་པ་ཇེ་ཉམས་སུ་གྱུར། ས་སྐྱ་པའི་བསྟན་འཛིན་སྐྱེས་བུ་
མང་ཞིང་། དེ་ཡང་གསང་སྔགས་ལུགས་ཀྱི་བསྟན་པ་འཛིན་མཁན་
གྲགས་པ་ཆེ་ཤོས་སུ་ངོར་རྫོང་གཉིས་ཏེ། ངོར་ཆེན་ཀུན་དགའ་བཟང་
པོ་དང་རྫོང་བ་ཀུན་དགའ་རྣམ་རྒྱལ་གཉིས་ཡིན། ཕྱིས་མདོ་ལུགས་ཀྱི་
བསྟན་པ་འཛིན་མཁན་གྲགས་པ་ཆེ་ཤོས་སུ་གཡག་རོང་གཉིས་ཡིན།
ཁོང་རྣམ་གཉིས་ཀྱིས་མཛད་པའི་མདོ་ཕྱོགས་ཀྱི་བསྟན་བཅོས་ཤིན་ཏུ་
མང་བ་དང་། རིག་པའི་གནས་ལྔ་ལ་བྱང་ཆུབ་པར་མ་ཟད། བུ་སློབ་
ཡང་ཤིན་ཏུ་མང་ངོ༌། །
26 。



མཚུར་ཕུ་དགོན་པ།
མཚུར་ཕུ་དགོན་པ།
མཚུར་ཕུ་དགོན་ལ་དཔལ་གྱི་སྟོད་ལུང་མཚུར་ཕུ། འོག་མིན་
ཐུགས་ཀྱི་ གནས་མཆོག མ་དང་མཁའ་ འགྲོའི་ གདན་ས་ཞེས་ཞུ།
ལུམ་པ་ཟམ་པ་ནས་མཚུར་ཕུ་དགོན་པའི་བར་སྤྱི་ལེ་ཉི་ཤུ་རྩ་བཞི་ཙམ་
ཡོད་ཅིང་ལྷ་སའི་ནུབ་བྱང་གི་ཕྱོགས་སུ་ཡོད། དུས་རབས་དགུ་པའི་
ནང་བཙན་པོ་མངའ་བདག་ཁྲི་རལ་བཞུགས་མྱོང་བའི་ལྕང་ཕུའི་ཕོ་བྲང་
ཉན་ཤར་ཞེས་པ་ཞིག་ཡོད་པ་དེ་མངའ་བདག་ཁྲི་རལ་གྱི་བློན་པོ་ཞང་པོ་
ཚེས་སྤོང་སྟག་བཟང་ཉ་སྟོས་ཞེས་ པའམ་ཚེ་ སྤོང་སྟོ་ རེ་ཞེས་ པས་
བཞེངས། དེར་དགེ་སློང་བཞི་གྲྭ་གཅིག་བཙུགས་ནས་ཀ་རུ། ཐང་པ།
གྲྭ་ཚང་སོགས་དགོན་དེའི་ཆོས་གཞིས་སུ་གནང་།
དེ་རྗེས་ཉམས་མེད་དྭགས་པོ་ལྷ་རྗེའི་དངོས་སློབ་ཁམས་པ་མི་
གསུམ་གྱི་ནང་ཚན་ཁམས་པ་དབུ་སེ་ཞེས་པ་ཀརྨ་པ་དུས་གསུམ་མཁྱེན་
པ་ཁོང་སྤྱི་ལོ་ ༡ ༡༥༥ལ་ད་ལྟའི་དགོན་པའི་ཆགས་ཡུལ་དུ་ཕེབས་པས་
བདེ་མཆོག་དངོས་སུ་ཞལ་གཟིགས་པ་དང་། ཐོག་མར་གྲྭ་མ་གྲུ་བཞི་
ཞེས་པའི་གཟིམ་ཆུང་ཞིག་ཏུ་སྐུ་མཚམས་སུ་བཞུགས། དེ་ནས་དེ་དང་
ཉེ་བར་ཡང་དགོན་སྦུག་ཅེས་ད་ལྟའི་དུས་མཁྱེན་མགོན་ཁང་ཞེས་པར་



སྐོམ་སེལ་བདུད་རྩིའི་ཆུ་རྒྱུན། (༧)
དགོན་ཆུང་ཞིག་བཏབ། སྐབས་དེར་རྒྱའུ་ནང་ཞེས་པར་བོན་དགོན་
ཆེན་པོ་ཞིག་ཡོད། ཁོང་གིས་གནས་དེར་བན་དེའི་དགོན་པ་ཞིག་
ཆགས་པའི་རྟེན་འབྲེལ་གྱི་ཐུགས་བསྐྱེད་ཀྱིས་བོན་དགོན་དེ་མེད་པར་
གཏོང་དགོས་གསུངས་ནས། ལྕགས་ཀྱི་རྩམ་ཁོར་ཞིག་ཏུ་མཐུ་རྫས་
བླུགས་ཏེ་མཐུ་སྒྲུབ་པའི་ཚེ་རྩོམ་ཁོར་ཁ་ཤོར་ཏེ་མཐུ་རྫས་རྣམས་མཚུར་
ཞེས་ལུད་པས་གནས་དེར་མཚུར་ཕུ་ཞེས་ཐོགས། ཀརྨ་པ་དུས་གསུམ་
མཁྱེན་པ་གནས་དེར་ཡུན་རིང་བཞུགས་ཏེ་མཛད་འཕྲིན་ཤིན་ཏུ་རྒྱས་
པས་ཀརྨ་བཀའ་བརྒྱུད་ཅེས་པའི་ལུགས་ཀྱང་དེ་ནས་ཆགས། མཐར་
དགུང་ལོ་བརྒྱད་ཅུ་གྱ་བཞི་པར་སྐུ་གཤེགས། སྐུ་གཤེགས་ཁར་སྤྲུལ་
པའི་སྐུ་དངོས་འབྱོན་པར་དོན་གྱིས་ལུང་བསྟན་པ་ལྟར་སྐུ་ཕྲེང་གཉིས་
པ་ཀརྨ་པཀྱི་བྱོན་པ་འདི་ནི་གངས་ཅན་བོད་ཀྱི་ལྗོངས་སུ་སྤྲུལ་པའི་སྐུ་
ཐོག་མ་ཡིན། །
དེ་ནས་ཀརྨ་པ་སྐུ་ཕྲེང་རིམ་པར་བྱོན་ཏེ་ཀརྨ་པ་འགྲོ་འདུལ་རྡོ་རྗེ་
བར་སྐུ་ཕྲེང་བཅུ་བདུན་བྱོན། ཀརྨ་ཞེས་པ་ནི་ལེགས་སྦྱར་གྱི་སྐད་ཡིན་
ཞིང་བོད་སྐད་དུ་འཕྲིན་ལས་ཞེས་པའི་དོན་ཡིན། དུས་གསུམ་མཁྱེན་
པར་སངས་རྒྱས་ཐམས་ཅད་ཀྱི་འཕྲིན་ལས་ཀྱི་བྱེད་པོ་ཞེས་དཔལ་འཁོར་
ལོ་སྡོམ་པའི་ལྷ་ཚོགས་ཀྱི་དབང་བསྐུར་ཅིང་མཁའ་འགྲོ་འབུམ་གྱི་དབུ་སྐྲ་
ལས་བྱས་པའི་ཞྭ་ནག་པོ་དབུ་ལ་གསོལ་བས་འཕྲིན་ལས་པ་སྟེ་ཀརྨ་པ་



མཚུར་ཕུ་དགོན་པ།
ཞེས་མཚན་གསོལ་བར་གྲགས། དེ་ནས་བཟུང་སྐུ་ཕྲེང་རིམ་བྱོན་ལ་
ཀརྨ་པ་ཞེས་ཞུ། །
ཀརྨ་པ་སྐུ་ཕྲེང་གཉིས་པ་ནས་རིམ་བཞིན་རྒྱ་སྐྱེད་ཆེན་པོ་བྱུང་།
ཚོགས་ཆེན་ཏེ་སྒར་པ་དང༌། གཞིས་པ་གྲྭ་ཚང་། ཆོས་ཁང་གོང་།
ཟུར་རུ་སོགས་བཅས་པར་སྤྱིའི་རྒྱ་ཁྱོན་སྨི་གྲུ་བཞི་མ་ཆིག་ཁྲི་ལྔ་སྟོང་མ་
ཟིན་ཙམ་ཡོད། སྐུ་ཕྲེང་གཉིས་པ་ཀརྨ་པཀྱིས་ལི་ལས་གྲུབ་པའི་མཚུར་
ཕུའི་ལྷ་ཆེན་གཞུ་འདོམ་བཅུ་གསུམ་ཅན་གྱི་ཐུབ་པའི་སྐུ་བརྙན་ཆེན་པོ་
དེ་བཞེངས། ཀརྨ་པ་སྐུ་ཕྲེང་དྲུག་པས་གཞིས་པ་གྲྭ་ཚང་རྒྱ་བསྐྱེད།
ཀརྨ་པ་སྐུ་ཕྲེང་བཅུ་པས་རིགས་སྲས་རྒྱལ་ཚབ་ནོར་བུ་བཟང་པོར་སྐུ་
སྐལ་གྱི་ཚུལ་དུ་ཆོས་ཁང་གོང་གནང་། དེ་ནས་བཟུང་རྒྱལ་ཚབ་སྤྲུལ་
སྐུའི་བཞུགས་གནས་སུ་གྱུར། ཀརྨ་པ་སྐུ་ཕྲེང་བདུན་པས་ཚོགས་ཆེན་
འདུ་ཁང་བཞེངས། དེའི་གོང་ཀརྨ་པ་གནས་ངེས་མེད་དུ་ཡུན་རིང་
བྱོན་བཞུགས་མཛད་སྟབས་སྒར་གྲྭ་ཚང་ཞེས་སུ་འབོད། དེ་ནས་རིམ་
བཞིན་ཚོགས་ཆེན་འདུ་ཁང་གཅིག་དང་། མཚུར་ཕུ་སྒར་པ། ཆོས་
ཁང་གོང་། གྲྭ་ཚང་། ཟུར་རུ་བཅས་ཁང་ཚན་བཞི། གཙོ་ཁང་གསེར་
གདུང་ཆེན་མོ། དངུལ་གདུང་ཆེན་མོ་སོགས་ཡོད། །
ཚོགས་ཆེན་འདུ་ཁང་ཆེན་མོའི་རྟེན་གཙོར་གསེར་ཟངས་ཀྱི་
རིགས་གསུམ་མགོན་པོ་ ཐོག་སོ་གཅིག་ལྷག་དང་། ཀརྨ་པ་སྐུ་ཕྲེང་



སྐོམ་སེལ་བདུད་རྩིའི་ཆུ་རྒྱུན། (༧)
བདུན་པ་ཆོས་གྲགས་རྒྱ་མཚོའི་གསེར་གདུང་ལ་སོགས་རྟེན་སྐུ་ཇི་སྙེད།
ཞལ་རས་ལྷ་ཁང་ནང་དུ་ཀརྨ་སྐུ་ཕྲེང་བརྒྱད་པ་མི་སྐྱོད་རྡོ་རྗེའི་དབུ་བླ་
སྒྲུབ་ཐོབ་སངས་རྒྱས་མཉན་པའི་དངུལ་སྐུ་བར་སྣང་མ་ཞེས་པ་ཞིག་
ཡོད། སྐུ་དེ་བཞེངས་ནས་གྲུབ་རྗེས་གསོལ་དཔོན་ལ་ངའི་བླ་མ་འདྲ་
འདུག་གམ་ཞེས་གསུངས་པར། ང་འདྲ་ཡོད་ཅེས་སྐུ་དེས་གསུང་བྱོན་
པ་དང་། རབ་གནས་ཉིན་སྐུ་དེ་ས་ལ་མ་རེག་པར་བར་སྣང་དུ་ཉིན་
བདུན་བཞུགས་སྟབས། དངུལ་སྐུ་བར་སྣང་མ་ཞེས་པའི་མཚན་ཡང་དེ་
ལྟར་བྱུང་། གཙོ་ཁང་ནང་དུ་གོང་ཐུབ་སྐུ་གཞི་འདོམ་བཅུ་གསུམ་མ་
འཁོར་དང་བཅས་པ་དང་། གསེར་གདུང་ཆེན་མོའི་ལྷ་ཁང་ནང་དུ་
གསེར་གདུང་བཞི། དངུལ་གདུང་ལྷ་ཁང་ནང་དུ་དངུལ་གདུང་བཞི།
ཁང་ཚན་སོ་སོ་ལའང་སྐུ་གསུང་ཐུགས་རྟེན་ཇི་སྙེད་ཅིག་བཞུགས་ཤིང་།
རྡོ་གཅལ་མདུན་དུ་ཆོས་རྒྱལ་ཁྲི་རལ་པ་ཅན་གྱི་དུས་སུ་བཙུགས་པའི་རྡོ་
རིང་ཡང་མཇལ་རྒྱུ་ཡོད། །
བཤད་སྒྲུབ་ལུང་རིགས་དར་ཚུལ་ནི། ཀརྨ་པ་སྐུ་ཕྲེང་བརྒྱད་པ་
ཡན་ཆད་དུ་ནང་བརྟག་བརྒྱུད་གསུམ་གྱི་བཤད་པ་མཛད་པ་ཙམ་ལས།
གཙོ་བོར་སྒྲུབ་བརྒྱུད་ཀྱི་བཀའ་བབས་ལ་བརྟེན་ནས་ཟབ་དོན་ཉམས་
བཞེས་སྒྲུབ་པ་གནང་སྟེ་གོ་འཕང་མཐོན་པོར་གཤེགས་པ་ཞིག་ཡིན།
ཀརྨ་པ་སྐུ་ཕྲེང་བརྒྱད་པ་མི་སྐྱོད་རྡོ་རྗེ་ནས་ལུང་གི་བསྟན་པ་དར་ཞིང་
༤30 a



མཚུར་ཕུ་དགོན་པ།
རྒྱས་པའི་དུས་ལ་བབས་པར་དགོངས་ནས། གསུང་རྩོམ་པོ་ཏི་སུམ་ཅུ་
ཙམ་བརྩམས་ནས་ཕར་ཕྱིན་ལ་སོགས་པའི་གཞུང་ཆེན་མོ་ལྔའི་འགྲེལ་
ཆེན་གྱིས་མཚོན་པའི་མདོ་སྔགས་རིག་གནས་ཡོངས་ཀྱི་བཤད་པའི་རང་
རྐང་བཙུགས། དེ་ནས་བཟུང་སྟེ་བཀའ་བརྒྱུད་ལ་མདོ་སྔགས་རིག་
གནས་ཡོངས་ཀྱི་བཤད་པ་དར་ཞིང་རྒྱས་པར་གྱུར་ཏོ། ། །
དུgདུནང་ 5
ལས།
n
=
ལྷན་
HII
MIR
و ان



སྐོམ་སེལ་བདུད་རྩིའི་ཆུ་རྒྱུན། (༧)
ཨོ་རྒྱན་སྨིན་གྲོལ་གླིང་།
འོག་མིན་ཨོ་རྒྱན་སྨིན་གྲོལ་གླིང་ནི། གྲ་ཐང་དགོན་ནས་ཤར་དུ་
སྤྱི་ལེ་ལྔ་ཙམ་གྱི་སར་ཚོང་འདུས་གྲོང་ཡོད། དེ་ནས་ལྷོ་ཕྱོགས་སུ་སྤྱི་ལེ་
བརྒྱད་ཙམ་དུ་ཐར་པ་གླིང་གྲོང་གི་དབུས་སུ་ཆགས་ཡོད། དགོན་པ་དེ་
དང་། རྡོ་རྗེ་བྲག འཕྱོངས་རྒྱས་དཔལ་རི་གསུམ་ནི་ལྷོ་ཁུལ་གྱི་རྙིང་
དགོན་གྲགས་ཅན་གསུམ་ཡིན། །
སྔར་གནས་དེར་ཀླུ་མེས་ཚུལ་ཁྲིམས་ཤེས་རབ་ཀྱི་དགོན་པ་ཐར་
པ་གླིང་ཞེས་པ་ཞིག་ཡོད་སྟབས་དེ་ཁུལ་གྱི་གྲོང་ལའང་ཐར་པ་གླིང་ཞེས་
པའི་མིང་ཐོགས། རྗེས་སུ་རྒྱལ་དབང་ལྔ་པ་ཆེན་པོས་ཐར་པ་གླིང་གི་
བདག་དབང་གཏེར་བདག་གླིང་པར་གནང་།
༡༦༧༦ལོར་སྨིན་གླིང་དགོན་བཞེངས་མགོ་ཚུགས། གཙུག་ལག་
ཁང་ཀ་བ་བརྒྱད་ཅུ་གྱ་བཞིའི་ཐོག་བརྩེགས་གསུམ་ཅན་ལ་ཡང་སྟེང་
གསེར་ཟངས་ཀྱི་གཉྫི་ར་དང་། ལི་མ་ལྷ་ཁང་གི་ཡང་སྟེང་གསེར་ཟངས་
ཀྱི་རྒྱལ་མཚན་གཉིས། ཕྱི་རོལ་ཏུ་འཁོར་ས་བྲང་ཁང་དང་བཅས་ལེགས་
པར་གྲུབ། གོང་ ས་མཆོག་གིས་ བསྩལ་ བའི་ དངུལ་ དཀར་ གྱི་ བདེ་
གཤེགས་མཆོད་རྟེན་བརྒྱད་སོགས་རྟེན་གསུམ་ཁྱད་པར་ཅན་བཞུགས།



ཨོ་རྒྱན་སྨིན་གྲོལ་གླིང།
གྲྭ་གྲངས་བཞི་བཅུ་ཙམ་ནས་རིམ་བཞིན་སུམ་བརྒྱར་ཉེ་བ་བཞུགས།
རྒྱལ་བ་བསྐལ་བཟང་རྒྱ་མཚོའི་དུས་སུ་རྙིང་དགོན་ཐོར་ཞིག་སོང་རིགས་
ཉམས་གསོ་དགོས་པའི་བཀའ་ཤོག་ལྟར་ཉམས་གསོ་གནང་།
གཏེར་བདག་གླིང་པའི་སྐུ་མཆེད་ལོ་ཆེན་དྷརྨ་ཤྲཱིས་རིག་གནས་
སྤྱི་ལ་མཛད་རྗེས་རྒྱ་ཆེན་གནང་ཞིང་། ལྷག་པར་སྒྲ། གསོ་རིག སྐར་
རྩིས་སོགས་ལ་མཁས་པར་གྱུར་པའི་རྒྱུན་ལས་སྔོན་ཆད་དགོན་པ་དེར་
རིག་གནས་ཀྱི་སློབ་གྲྭ་ཞིག་ཡོད་པ་ལ་ཕྱོགས་ཡོངས་ནས་སེར་སྐྱ་རིས་
མེད་སློབ་གཉེར་དུ་ཕེབས་སྲོལ་ཡོད།
སྨིན་གྲོལ་གླིང་ནི་ཆོས་ལུགས་ཙམ་དུ་མ་ཟད། བོད་ཀྱི་རིག་པའི་
གནས་ཀུན་ལ་སྦྱོང་བ་བྱེད་པའི་སློབ་གྲྭ་ཆེན་མོ་ཞིག་དང་མཚུངས་པས།
སྔར་དགོན་པ་འདི་ནས་རིག་པའི་གནས་ལྔ་ལ་ནང་བྱན་ཆུད་པའི་
མཁས་དབང་མང་དུ་བྱོན་པ་དང་། བོད་ས་གནས་སྲིད་གཞུང་གི་རྩེའི་
སློབ་གྲྭའི་དགེ་རྒན་གཅིག་ཀྱང་དགོན་པ་འདི་ནས་མངག་པར་བྱེད། །
འདུ་ཁང་ཆེན་མོ་དང་གཙུག་ལག་ཁང་གི་ནང་རྟེན་གཙོ་བོ་ལ་
ཐུབ་དབང་མཐོང་གྲོལ་ཐོག་བརྩེགས་གསུམ་ཅན་ཉེ་སྲས་བརྒྱད་ཀྱིས་
བསྐོར་བ་དང་། གཏེར་བདག་གླིང་པས་གཏེར་ནས་བཞེས་པའི་ནང་
རྟེན་ཁག གཞན་ཡང་གསར་བཞེངས་སྐུ་འདྲ་སོགས་རྟེན་བྱིན་ཅན་
མང་པོ་བཞུགས་སོ། །



སྐོམ་སེལ་བདུད་རྩིའི་ཆུ་རྒྱུན། (༧)
ཀ་ཐོག་དགོན།
འཇའ་ལུས་པ་སྟོང་གི་གདན་ས་ཤར་རྒྱལ་བ་ཀ་ཐོག་དགོན་ནི་
མདོ་ཁམས་ཆུ་བཞི་སྒང་དྲུག་ལས་འབྲི་ཀླུང་སྔོན་མོ་དལ་གྱིས་འབབ་
པའི་འགྲམ། ཁམས་སྤོམ་འབོར་སྒང་དང་ཉེ་བའི་ ས་ད་ལྟ་སི་ཁྲོན་
དཀར་མཛེས་བོད་རིགས་རང་སྐྱོང་ཁུལ་གྱི་ཁོངས་སུ་ཆགས་ཡོད། །
དེ་ཡང་ བོད་ རབ་ བྱུང་ བཅུ་ གསུམ་ པའི་ ས་ ཡོས་ ཏེ་ སྤྱི་ ལོ་
༡ ༡༥༩ ལ་གསང་སྔགས་སྔ་འགྱུར་གྱི་བསྟན་འཛིན་ཆེན་པོ་ཀ་དམ་པ་
བདེ་གཤེགས་ལགས་ ཀྱིས་ ཕྱག་འདེབས་མཛད། ཀ་དམ་པ་བདེ་
གཤེགས་ཀྱི་མཚན་གཞན་ལ་ཤར་པ་སྤོབས་པ་མཐའ་ཡས་སམ་ཤེས་
རབ་སེང་གེ་ཡང་ཞུ། དེ་ཉིད་ནི་བོད་རབ་བྱུང་བཅུ་གཉིས་པའི་ཆུ་སྟག་
སྟེ་སྤྱི་ལོ་༡ ༡༢༢ལ་ཆོས་རྗེ་ཕག་མོ་གྲུ་པ་དང་ཡུམ་གཅིག་པའི་སྐུ་མཆེད་
དུ་སྐུ་འཁྲུངས། བླ་མ་བྱང་ཆུབ་སེང་གེ་དང་། ཀརྨ་དུས་གསུམ་མཁྱེན་
པ། ཆོས་རྗེ་ཕག་མོ་གྲུ་པ། མཉམ་མེད་དྭགས་པོ་ལྷ་རྗེ། འཛམ་སྟོན་
འགྲོ་བའི་མགོན་པོ་སོགས་ཀྱི་ཞབས་པད་བསྟེན་ཏེ། མདོ་རྒྱུད་རིག་
གནས་དང་བཅས་པ་ལ་གསན་བསམ་མཐའ་ཡས་པ་གནང་ཞིང༌།
གསར་རྙིང་ཆོས་སྐོར་གྱི་གདམས་པས་ཐུགས་རྒྱུད་ཡོངས་སུ་སྨིན་པར་



ཀ་ཐོག་དགོན།
མཛད། རྩ་བའི་བླ་མ་ཆོས་རྗེ་འཛམ་སྟོན་པའི་ཞལ་ནས་ཁྱེད་ཀམ་པོར་
སྒྲུབ་པ་རྩེ་གཅིག་མཛད་ན་ཕུང་པོ་འོད་ལུས་སུ་དྭངས་ལ། ཁམས་ཀ་
ཐོག་ཏུ་བྱོན་ན་བསྟན་པ་མཐའ་རྒྱས་པ་ཞིག་འོང་སྟེ་མཆི་ཞེས་ལུང་
བསྟན་པ་ལ་རྒྱལ་བའི་བསྟན་པ་ཁོ་ན་ཐུགས་ལ་བཅངས་ནས་དགུང་
གྲངས་སོ་དྲུག་པར་ཁམས་སུ་ཕྱག་ཕེབས། ཀ་ཐིལ་གྱི་ཕུར་ཕེབས་པས་
སེང་གེ་བྲག་གཡུ་མཚོ་འཁྱིལ་བའི་སྟེང་ཡི་གེ་ཨ་དང་ཀ་རང་བྱོན་རྙེད།
ཕྱི་ལོ་ཙམ་ནས་ཧོར་པོ་དཔོན་དགེ་ལུ་སོགས་ཀྱིས་མཐུན་རྐྱེན་སྦྱར་ཏེ་
གནས་དེར་གདན་ས་བཏབ་པ་ལས་སྔ་འགྱུར་རྙིང་མ་པའི་ཆོས་ཀྱི་
གདན་ས་ཆེན་པོ་ཀ་དཔལ་རྫོགས་གསུམ་གྱི་ཡ་གྱལ་ཤར་རྒྱལ་བ་ཀ་ཐོག་
དགོན་ཞེས་མཚན་སྙན་གྱི་བ་དན་གཡོ་བ་དེ་ཉིད་བྱུང་།
རིམ་པར་གདན་ས་འཛིན་པ་གཙང་སྟོན་རྡོ་རྗེ་རྒྱལ་མཚན།
ཀུན་དགའ་འབུམ་པ། ཧོར་པོ་ཤཱཀྱ་རྡོ་རྗེ། ཕྱོགས་མེད་བྱང་སེམས་
ཆོས་རྗེ་སོགས་མཁན་རབས་བཅུ་གསུམ། དཔལ་འབར་ནམ་མཁའ་
རྒྱལ་མཚན། ལྕགས་མདུད་ཤེས་རབ་རྒྱལ་མཚན་སོགས་དྲུང་རབས་
བཅུ་གསུམ་ ལ་ སོགས་ ཀྱིས་ འཆད་ ཉན་ ལེགས་ པར་ བསྐྱངས་ ཤིང་།
ཕྱིས་གཙོ་བོ་དྲི་མེད་ཞིང་སྐྱོང་སྐུ་ཕྲེང་ན་རིམ་དང་། དགེ་རྩེ་སྤྲུལ་བའི་སྐུ་
རིམ་བྱོན། སི་ཏི་སྐུ་ཕྲེང་། རྨོག་ཚ་སྐུ་ཕྲེང་། ཉིན་དགོན་སྤྲུལ་བའི་སྐུ་
སྔ་ཕྱི་སོགས་མཆོག་སྤྲུལ་སྐུ་ཕྲེང་དག་གིས་གདན་ས་དང་གསེར་ཁྲི་རིམ་
359



སྐོམ་སེལ་བདུད་རྩིའི་ཆུ་རྒྱུན། (༧)
པར་སྐྱོང་།
དགོན་འདིར་མདོ་སྔགས་གཞུང་ལུགས་རབ་འབྱམས་ནས་ཐུན་
མོང་རིག་པའི་གནས་སྤྱི་ཡི་བར་གྱི་འཆད་ཉན་ཆེས་ཆེར་རྒྱས་ཤིང།
རྒྱལ་བའི་བསྟན་པ་སྤྱི་དང་ཁྱད་པར་གསང་སྔགས་སྔ་འགྱུར་ལུགས་ཀྱི་
བཀའ་གཏེར་དག་སྣང་གི་བརྒྱུད་པ་མ་ལུས་པའི་འཆད་ཉན་ཉམས་ལེན་
གདམས་ངག་དང་བཅས་པ་དག་གཙང་ཁུངས་ལྡན་རྒྱུད་མ་ཉམས་པ་
ཁོ་ན་བྱུང་བས། གངས་ལྗོངས་སྤྱི་དང་ཁྱད་པར་མདོ་ཁམས་སྔ་འགྱུར་
བསྟན་པའི་ཆུ་མགོ་ལྟ་བུར་གྱུར་ལ། འཕགས་ པའི་ དགེ་འདུན་གྱི་
འདུས་སྡེ་ཆེས་ཆེར་ལོངས་པ་བསིལ་བའི་ལྗོངས་ན་འགྲན་ཟླས་མ་བཟུང་
པས་བོད་ཀྱི་ནཱ་ལེནྡྲར་འབོད་པ་དང་། དགོན་ལག་ཏུ་གྱུར་པའི་ཆོས་ཀྱི་
འདུས་སྡེ་དག་དབུས་གཙང་མདོ་ཁམས་ཀུན་ཏུ་ཁྱབ་སྟེ། ཀུན་མཁྱེན་
སི་ཏུ་ཆོས་ཀྱི་རྒྱ་མཚོ་ཉིད་ཀྱི་སྐུ་དུས་སུ་བགྲངས་པ་ཁོ་ནར་ཡང་བརྒྱ་ཕྲག་
ཕྱེད་གཉིས་ལས་བརྒལ་བ་བྱུང་ངོ་། ། ཁྱད་པར་སྒྲུབ་པའི་རྒྱལ་མཚན་
འཛིན་པ་ལ་དཔལ་ལྡན་ཟུར་པ་ཡབ་སྲས་སོགས་ལས་བརྒྱུད་པ་གཙོ་
བྱས་པའི་ནང་རྒྱུད་སྡེ་གསུམ་གྱི་ཉམས་ལེན་སྒྲུབ་ཐབས་ལག་ལེན་མན་
ངག་གི་གནད་དང་མ་བྲལ་བ་ཉམས་སུ་བཞེས་པའི་ཕྱག་སྲོལ་གྱི་མཐུ་
ལས་སྤོང་བ་བསམ་གཏན་པའི་སྡེ་ཁྱིམ་གྱི་ར་བ་ལས་རྣམ་པར་གྲོལ་བ།
འཚོ་བ་བསོད་སྙོམས་ཙམ་ལ་བརྟེན་པ། གསེར་བོང་བ་མཉམ་པར་



ཀ་ཐོག་དགོན།
གཟིགས་པ། ཕྱི་འདུལ་བའི་སྤྱོད་ལམ་དང་ཡོངས་སུ་མཐུན་པ། ནང་
བྱང་སེམས་ཀྱི་མཁའ་འགྲོ་སྙིང་ཐིག་དང་། གཏེར་ཆེན་ཉི་མ་གྲགས་
པའི་ཟབ་གཏེར་སོགས་ལ་རྩལ་འདོན་གྱིས་འཆད་ཉན་ཉམས་བཞེས་
མཛད་དེ། རྒྱལ་བསྟན་སྤྱི་ནས་གསང་ཆེན་རྙིང་མའི་བསྟན་པ་གཞི་
བསླངས་མཐའ་རྒྱས་སུ་སྤེལ་ཞིང་ངེས་དོན་འོད་གསལ་རྫོགས་པ་ཆེན་
པོའི་རང་ལུགས་དྲི་མ་མེད་པ་ཕྱོགས་དུས་ཀུན་ཏུ་དར་རྒྱས་སུ་མཛད་
པས་གྲུབ་དབང་རྫོགས་ཆེན་པ་ཞེས་པའི་སྙན་པ་ས་ཆེན་པོའི་ཁྱོན་དུ་
གདལ་བར་མཛད་དོ། །



སྐོམ་སེལ་བདུད་རྩིའི་ཆུ་རྒྱུན། (༧)
ལྷ་བླ་མ་ཡེ་ཤེས་འོད།)
བོད་རྒྱལ་པོའི་གདུང་རྒྱུད་རྗེ་དཔལ་འཁོར་བཙན་གྱི་ཆེན་མའི་
སྲས་སྐྱིད་ལྡེ་ཉི་མ་མགོན་ གྱིས་མངའ་རིས་ཀྱི་རྒྱལ་པོ་མཛད། སྤུ་
རངས་ལའང་དབང་བསྒྱུར། དེའི་སྲས་ཆེ་བ་དཔལ་གྱི་མགོན་གྱིས་
མང་ཡུལ་བཟུང་། བར་བ་བཀྲ་ཤིས་མགོན་གྱིས་སྤུ་རངས་བཟུང།
ཆུང་བ་ལྡེ་བཙན་མགོན་གྱིས་ཞང་ཞུང་བཟུང་། འདི་གསུམ་ལ་སྟོད་
ན་བཞུགས་པའི་མགོན་གསུམ་ཟེར། ཆུང་བ་ལྡེ་བཙན་མགོན་ལ་སྲས་
གཉིས་བྱུང་བ་འཁོར་རེ་དང་སྲོང་ངེའོ། །སྲོང་ངེ་སྐུ་ཚེ་སྨད་ལ་རབ་ཏུ་
བྱུང་ནས་ལྷ་བླ་མ་ཡེ་ཤེས་འོད་དུ་མཚན་གསོལ། ཁོང་གིས་ལོ་ཙཱ་བ་
རིན་ཆེན་བཟང་པོ་དང་། རྔོག་ལེགས་པའི་ཤེས་རབ་ལ་སོགས་པ་བློ་རྣོ་
(1)《རྒྱལ་རབས་གསལ་བའི་མེ་ལོང་》གཞིར་བྱས་ཏེ་བཅོས།
(2)ཆེན་མ་ནི་བཟའ་ཟླ་བུད་མེད་ཚེ་བའི་མིང་།
(3སྤུ་རངས་ནི་བོད་རང་སྐྱོང་ལྗོངས་མངའ་རིས་ས་ཁུལ་གྱི་སྤུ་རངས་རྫོང་ཁོངས་ཏེ་ས་མིང་
ཡིན་ལ་སྤུ་ཧྲེང་ཡང་ཟེར།
(༣)མང་ཡུལ་ནི་བོད་རང་སྐྱོང་ལྗོངས་མངའ་རིས་དང་གཙང་གི་བར་རྒྱུད་ཀྱི་ས་མིང་།
(5)ཞང་ཞུང་ནི་འདིར་བོད་རང་སྐྱོང་ལྗོངས་མངའ་རིས་ས་ཁུལ་གྱི་རྩ་མདའ་རྫོང་རྒྱུད་ལ་གོ་
དགོས།
༤ 38



ལྷ་བླ་མ་ཡེ་ཤེས་འོད།
བ་ཉི་ཤུ་རྩ་གཅིག་རྒྱ་གར་དུ་ཆོས་སློབ་པ་ལ་བཏང་ཞིང་། མཚན་ཉིད་
ཀྱི་ཐེག་པ་དང་། རྒྱུད་སྡེ་བཞི་བོ་བསྒྱུར་ཅིང་གཏན་ལ་ཕབ། འདུལ་བ་
སྟོད་ལུགས་དར་བར་མཛད་དོ། །
ལྷ་བླ་མ་ཡེ་ཤེས་འོད་ཀྱིས་བོད་སྤྱི་ལ་དགོངས་ཏེ་རྒྱ་གར་དུ་པཎྜི་
ཏ་གདན་འདྲེན་པར་བྱོན་པའི་ལམ་དུ་ཀླ་ཀློའི་དམག་གིས་བཟུང་སྟེ།
དགེ་ཕྱོགས་ཀྱི་ཡོན་ཏན་སྐྱེད་པའི་རྩ་སྒོ་ཐམས་ཅད་མེ་བཙས་བསྲེགས་
ཏེ་རྨོངས་པར་བྱས་ཤིང་། ཁྱོད་ དཀོན་མཆོག་གསུམ་ལ་སྐྱབས་སུ་
འཛིན་པ་གཏོང་ན་ངེད་ཀྱིས་བཙོན་ལས་གཏོང་། དེ་ལྟ་མ་ཡིན་ན་ལུས་
རིལ་པོ་དང་ལྗིད་མཉམ་པའི་གསེར་བྱུང་ན་གཏོང་ཟེར་ནས་བཙོན་དུ་
ཡུན་རིང་ལུས། །
གཏམ་དེ་ལྷ་བླ་མ་བྱང་ཆུབ་འོད་ཀྱིས་གསན་ཏེ། དབོན་པོ་)
རྣམས་ཀྱིས་མངའ་རིས་ཉིད་དུ་གསེར་མང་དུ་བསྒྲུབས་པས་གསེར་ཕལ་
ཆེར་འཛོམས་པའི་ཚེ། དབོན་པོ་བྱང་ཆུབ་འོད་གར་ལོག་ཏུ་ཁོང་གི་
སར་བྱོན་ཏེ། ངེད་རྣམས་ཀྱིས་རང་རེའི་སྐུ་ལུས་དང་མཉམ་པའི་
གསེར་རྙེད་ཟིན། ད་ནི་དབུ་ཙམ་ཞིག་དགོས་པ་རྙེད་པར་བྱས་ནས་
སྤྱན་འདྲེན་དུ་འོང་ཞུས་པས། ལྷ་བླ་མ་ཡེ་ཤེས་འོད་ཀྱིས། ད་ནི་ཁྱེད་
( དབོན་པོ་ནི་ཕ་རྒྱུད་ཀྱི་བུ་སྤུན་རྣམས་ཀྱི་མིང་།



སྐོམ་སེལ་བདུད་རྩིའི་ཆུ་རྒྱུན། (༧)
རྣམས་ཀྱིས་བདག་བླུས་ཀྱང་རྒས་ཤིང་ཡོན་ཏན་མེད། ངའི་རྩ་སྒོ་མེ་
བཙས་བསྲེགས་ནས་དུད་འགྲོ་ལྟ་བུ་ཡོད་པས་ང་ཤི་ནའང་བླ། ( རུང་
ངམ་ཆོག) ང་བླུ་བའི་]གསེར་རྣམས་ཁྱེར་ལ་རྒྱ་གར་ན་རྒྱལ་པོ་དགེ་
བ་དཔལ་གྱི་སྲས་བྲི་ཀ་མ་ལ་ཤཱི་ལའི་གཙུག་ལག་ཁང་ན། རིག་པའི་
གནས་ལྔ་ལ་མཁས་པའི་པཎྜི་ཏ་ལྔ་བརྒྱ་པ་རྣམས་ཀྱི་ནང་ནས་གཙུག་གི་
ནོར་བུར་གྱུར་པ། ཇོ་བོ་རྗེ་དཱི་པཾ་ཀཱ་ར་ཞེས་བྱ་བ་བཞུགས་ཡོད་པར་
འདུག དེ་ལ་གསེར་ཕུལ་བོད་དུ་གདན་དྲོངས་ལ། བོད་རྨོངས་པའི་
ཡུལ་འདིར་ཕན་པར་མཛོད་ཅིག་གསུངས་ཏེ་གྲོངས་སོ། །
(1)གླུ་བ་ནི་རྒྱུ་དངོས་སོགས་ཀྱིས་ཉོ་བའི་དོན།



བུ་མོ་ལྷ་མཚམས་མ།
མཉན་ཡོད་ཀྱི་ རྒྱལ་ པོ་ རབ་གསལ་རྒྱལ་ གྱི་ གཅུང་སྟོབས་ཀྱི་
གྲོགས་པོ་ཞེས་པའི་ བུ་མོ་ ལྷ་མཚམས་མ་ཞེས་པ་མཁས་ ཤིང་ ཡིད་
གཞུངས་ པ་ གཞན་ བས་ ཁྱད་ པར་ དུ་ འཕགས་ པ་ཞིག་ཡོད་ པ་དེ།
མཉན་ཡོད་ཀྱི་རྒྱལ་པོའི་བློན་པོ་རི་དྭགས་ཞེས་བྱ་བ་ལ་བུ་བདུན་ཡོད་
པའི་ཐ་ཆུང་གི་ཆུང་མར་བྱིན་ཅིང་དེའི་ཁྱིམ་གྱི་བདག་མོ་བགྱིས།
ནམ་ཞིག་རྒྱལ་པོའི་ཁང་སྟེང་དུ་བྱ་ཞིག་གིས་རྒྱ་མཚོའི་གླིང་གི་
འབྲས་ཀྱི་སྙེ་མ་ཁུར་འོངས་པ་དེ་ལྷུང་བ་ན། རྒྱལ་པོས་བློན་པོ་རྣམས་ལ་
སྨན་གྱི་དོན་དུ་ས་ལ་ཐོབས་ཤིག་ཅེས་བསྒོ་བ་ན། གཞན་དག་གིས་
བཏབ་པ་ཇི་བཞིན་དུ་མ་སྐྱེས་ཤིང་། ལྷ་མཚམས་མིས་བཏབ་པ་མང་དུ་
སྐྱེས་པས། དེས་རྒྱལ་པོའི་བཙུན་མོ་ནད་ཀྱིས་ཟིན་པ་གསོས། །
ཡང་དགྲ་ཟླའི་རྒྱལ་པོ་ཞིག་གིས་ཉམས་སད་པའི་ཕྱིར་རྒོད་མ་མ་
སྨད་གཟུགས་དང་སྤུ་མདོག་སོགས་འདྲ་བ་གཉིས་བསྐུར་ནས་མ་བུ་
གང་ཡིན་ངོས་ཟུངས་ཤིག་ཅེས་སྤྲིངས་པར་གཞན་གྱིས་མ་ཤེས། ལྷ་
མཚམས་མས་དེ་གཉིས་སོ་སོར་བཏགས་ནས་གཅིག་ལ་རྩྭ་བྱིན། ཅིག་
ཤོས་ལ་རྩྭ་མ་བྱིན་པས། མ་གང་ཡིན་པ་དེས་བུའི་ཕྱོགས་སུ་མཆུས་རྩྭ་
ཉེd!



སྐོམ་སེལ་བདུད་རྩིའི་ཆུ་རྒྱུན། (༧)
ཕུལ་བས་ཤེས། དེ་བཞིན་དུ་སྦྲུལ་སྦོམ་ཕྲ་རིང་ཐུང་འདྲ་བ་གཉིས་
བསྐུར། དེ་གཉིས་ཀྱི་ཕོ་མོའི་དབྱེ་བའང་དེ་གཉིས་རས་འཇམ་པོའི་
སྟེང་དུ་བཞག་པས་ཕོ་དེ་མི་བཟོད་པར་འགྲོ་བ་དང༌། མོ་དེ་མི་འགུལ་
བར་ཉལ་བས་ཤེས། ཡང་ཤིང་སྦོམ་ཕྲ་དང་རིང་ཐུང་མཉམ་པ་གཉིས་
བསྐུར་བ་ན། དེ་གཉིས་ཀྱི་མགོ་མཇུག་ཆུ་ནང་དུ་བཞག་པས་རྩ་བ་ཐུར་
དུ་ནུབ་ཅིང་། རྩེ་མོ་གྱེན་དུ་བསྟན་པས་ཤེས། དེ་ནས་རྒྱལ་པོ་གཉིས་
ཀྱང་འདུམ་པར་གྱུར་པས་རྒྱལ་པོ་ཡང་མགུ་ནས་ཤིན་ཏུ་ཉེ་ཞིང་བྱམས་
པར་བྱས་སོ། །
e 42a



ཁྲོ་ཐུང་འཕྱི་ཁུང་དུ་འཛུལ་བ།
ཉིན་ཞིག་སྤྲང་རྒན་སྤྲེའུ་འཁྲིད་མཁན་ཞིག་རྨ་ཆུའི་རབ་ཁ་ལ་
སླེབས། དུས་དེའི་ཚེ་སྔར་གྱི་འབྲུག་མོའི་གཡོག་མོ་ཨ་ཆུང་སྐྱིད་དང་ལི་
ཆུང་སྐྱིད་གཉིས་ཀྱང་ཆུ་ལེན་དུ་འོང། ཁོ་མོ་གཉིས་ཀའི་གཡས་སྐྲ་
བསླས་ཤིང་གཡོན་སྐྲ་སིལ་མར་བཀྲོལ། འགྲམ་པ་གཡས་པ་ལ་དཀར་
རྩི་བྱུགས་ཤིང་གཡོན་ལ་དྲི་མག་བྱུགས།
སྤྲང་རྒན་གྱིས་དེ་གཉིས་མཐོང་བ་དང་“ ཆུ་ལེན་གཉིས་ཀྱི་མིང་
ལ་ཅི་ཟེར། སུ་ཡི་གསོལ་ཆུ་ལེན་པ་ཡིན། ལུང་པ་འདིའི་མིང་ལ་ཅི་
ཟེར། མཁར་འདིའི་མིང་ལ་ཅི་ཟེར། ཁྱོད་རང་གཉིས་ཀྱིས་གཡས་སྐྲ་
བསླས་ཤིང་གཡོན་སྐྲ་སིལ་མར་བཀྲོལ་དོན་ཅི་ཡིན། འགྲམ་པ་གཡས་
ལ་དཀར་རྩི་དང་གཡོན་ལ་དྲི་མིག་བྱུགས་ནས་མི་སྲིད་པའི་ལས་འདི་
འདྲ་བྱེད་དོན་ཅི་ཡིན། ཁྱེད་གཉིས་ཀྱིས་དཔོན་པོ་ལ་སྤྲང་རྒན་གྱིས་
རྩེད་མོ་ཞིག་འབུལ་ཆོག་པའི་ཞུ་སྣ་གནང་རོགས་ཤིག་བྱས་ཅི་འདྲ་”
ཞེས་དྲིས།
ཆུ་ལེན་གཉིས་ན་རེ། “ སྤྲང་རྒན་ལགས། ངེད་གཉིས་དཔོན་
པོའི་གསོལ་ཆུ་ལེན་མི་ཡིན། ལུང་པ་འདི་ལ་གླིང་དཀར་སྟོད་ཟེར།
43༠



སྐོམ་སེལ་བདུད་རྩིའི་ཆུ་རྒྱུན། (༧)
དཔོན་པོ་ལ་ཁྲོ་ཐུང་ཟེར། དཔོན་མོ་ལ་གསེར་མཚོ་ཟེར། མཁར་འདི་
ལ་ཕོ་བྲང་སྟག་རྩེ་[ཟེར། ངེད་གཉིས་ཀྱི་མིང་ལ་ཨ་ཆུང་སྐྱིད་དང་མི་
ཆུང་སྐྱིད་ཟེར། སྔར་ཡིན་ན་ངེད་གཉིས་རྒྱལ་པོ་གེ་སར་དང་རྒྱལ་མོ་
སེང་ལྕམ་འབྲུག་མོ་གཉིས་ཀྱི་ཕྱག་ཞུ་ཡིན་ཡང་། ད་ལྟ་ཁྲོ་ཐུང་གི་
གཡོག་བྱེད་དགོས་པར་འདུག ངེད་གཉིས་ཀྱིས་གཡོན་སྐྲ་སིལ་མར་
བཀྲོལ་བ་ནི་འབྲུག་མོ་ཧོར་གྱིས་ཁྱེར་བས། དུས་འདིར་མཇལ་མི་ཐུབ་
པའི་སེམས་སྡུག་བཟོད་གླགས་མེད་པ་དེའི་སྡུག་ཡིན། གཡས་ སྐྲ་
བསླས་པ་འདི་རྒྱལ་པོ་གེ་སར་ཁོང་སྐུ་གཤེགས་མི་སྲིད་སྙམ་པ་ཡིན།
འགྲམ་པ་གཡས་ལ་དཀར་རྩི་བྱུགས་པ་འདི། གླིང་གི་རྒྱལ་པོ་ཆེན་པོ་
ཁོང་གིས་དགྲ་ཕར་འདུལ་མ་གཏོགས་ཚུར་འདུལ་ཞིག་འབྱུང་མི་སྲིད་
པའི་རྟགས་ཡིན། གཡོན་ལ་དྲི་མག་བྱུགས་པ་འདི། རྒྱལ་པོ་ཁོང་
ཕེབས་ནས་ནང་དགྲ་འདུལ་བའི་རྟགས་ཡིན། ངེད་གཉིས་ཀྱིས་ཁྱེད་
ཀྱི་ཞུ་སྣ་བྱེད་མི་ཕོད། ངེད་གཉིས་ལ་བཀའ་བཀྱོན་ཡོང་། ཁྱོད་རང་
དཔོན་པོའི་རྒྱུ་སྒོའི་ནང་དུ་ཕེབས་ནས་སྐུ་རྩེད་ཕུལ་རོགས་” ཟེར། །
སྤྲང་རྒན་གྱིས་ཁྲོ་ཐུང་གི་རྒྱ་སྒོའི་མདུན་ནས་རྒྱང་འབོད་ཅིག་
བྱས་ཏེ། “ང་ལ་ལྟོ་ཞིག་གནང་རོགས། སྐུ་ཚེ་རིང་” ཟེར།
] ཕོ་བྲང་སྟག་རྩེ་ནི་ཕོ་བྲང་སེང་འབྲུག་སྟག་རྩེ་སྟེ་གླིང་སེང་ཆེན་རྒྱལ་པོའི་སྐུ་མཁོར་ལ་ཟེར།



ཁྲོ་ཐུང་གིས་དེ་སྐད་ཐོས་མ་ཐག་ཤིང་ཁྲིའི་སྟེང་དུ་བསྡད་དེ།
སྤྲང་རྒན་ལ་སེང་ཆེན་བདུད་ལ་སོང་ནས་བདུད་ཕར་འདུལ་ཚུར་འདུལ་
ཅི་འདྲ་བྱུང་བ་ཨེ་ཐོས་འདྲི་དགོས་སྙམ་སྟེ། སྒོ་སྲུང་ལ་“ སྤྲང་རྒན་ནང་
དུ་ཐོངས་ཤིག་” ཟེར།
སྤྲང་རྒན་རྒྱ་སྒོའི་ནང་དུ་སླེབས་མ་ཐག་ཁྲོ་ཐུང་གིས་རྒྱང་ནས།
“ སྤྲང་རྒན་ཁྱོད་ཚོས་རྒྱལ་ཁམས་ཨ་ལོང་སྐོར་སྐོར། དབུས་གཙང་ཛཱཏི་
གཤག་ག ཤག སྤྲང་པོ་གཏམ་ཁྱེར་ལུང་པའི་མདོ་ལ་འགྲོ། ཕོ་རོག་ཤ་
ཁྱེར་ལུང་པའི་ཕུ་ལ་འགྲོ་ཟེར་བ་ལྟར། ཁྱོད་བདུད་ཡུལ་ནག་པོ་ལ་ཨེ་
སོང་། སོང་ན་དགོས་པའི་སྐད་ཆ་གལ་ཆེན་ཞིག་འདྲི་རྒྱུ་ཡོད་” ཟེར་བ་
ན། སྤྲང་རྒན་གྱིས་ང་བདུད་ཡུལ་ལ་སོང་ནས་ཁ་སང་ཕྱིར་སླེབས་པ་
ཡིན་ཟེར།
ཁྲོ་ཐུང་གིས་སྐད་ཆ་དེ་ཐོས་པ་དང་ཤིན་ཏུ་དགའ་སྟེ། སྐས་རིང་
ནས་བབས་སྐས་ཐུང་ནས་མཆོང་བཞིན་ཡོང་ནས། སྤྲང་རྒན་གྱི་
མདུན་དུ་རྩམ་པ་ཀ་ཏོ་ར་གང་དང་ཆང་རྫ་བུམ་གང་བཞག་སྟེ། “ ཡ་
ཡ། རྒད་པོ་ཆང་འཐུངས་ཆང་འཐུངས། སྐད་ཆ་གང་ཡོད་ཤོད་དང་།
ཁྱོད་ལ་ལྟོ་གོས་མཐུན་རྐྱེན་གང་དགོས་སྟེར། སྔར་ངའི་ཚ་བོ་ཞིག་
(1)ཀ་ཏོ་ར་ནི་ཟངས་གཞོང་དང་ལྕགས་གཞོང་སོགས་སྣོད་ཀྱི་མིང་།



སྐོམ་སེལ་བདུད་རྩིའི་ཆུ་རྒྱུན། (༧)
བདུད་འདུལ་བར་སོང་ནས་ད་བར་དུ་ཕྱིར་མ་འཁོར། ཤི་འདུག་ཟེར་
ནས་ལོ་གསུམ། མ་ཤི་ཟེར་ནས་ལོ་གསུམ། ཤི་མ་ཤི་ཟེར་ནས་ལོ་
གསུམ། ཡོངས་སུ་བསྒྲིལ་ན་ལོ་གསུམ་གསུམ་དགུ་འགོར་སོང་། ཁོས་
དགྲ་ཕར་འདུལ་བྱུང་ངམ་ཚུར་འདུལ་བྱུང་། ཁོ་ཤི་འདུག་གམ་ཤི་མི་
འདུག སྐད་ཆ་གསལ་པོ་ཞིག་ཤོད་དང་” ཟེར། །
སྤྲང་རྒན་གྱིས་“ དཔོན་པོ་ལགས། བདུད་ཀླུ་བཙན་རྒྱལ་པོས་
ང་ལོ་གསུམ་ལ་གཡོག་ཏུ་བཀོལ། གཡོག་ལ་བྱམས་དང་སྙིང་རྗེ་ཅན་
ཁོང་ལྟ་བུ་མེད། ངེད་དཔོན་གཡོག་གཉིས་བསམ་པ་འོ་ཆུ་ལྟར་འདྲེས།
གླིང་གེ་སར་དགྲ་ཕར་འདུལ་མ་རེད་ཚུར་འདུལ་རེད། ཁོ་ཤི་ནས་ལོ་
བཅོ་བརྒྱད་སོང་
། རྐྱང་རྒོད་གཡེར་བ་དེ་མེ་བཟས་ཆུ་ལེན་གྱི་ཁལ་རྟ་
བྱེད་བཞིན་འདུག དོང་བ་ལྷ་ཤོག་ལྡེམ་པ་དེ་བདུད་མོས་འཕང་སྒམ་
བྱེད་བཞིན་འདུག རལ་གྲི་དང་དམར་རྡུལ་གཅོད་དེ་མེ་བཟས་མེ་
ཡོག་བྱེད་བཞིན་འདུག སྔོན་སེང་ཆེན་ཞེས་པ་སེང་གེ་དཀར་མོ་འདྲ་བ་
དེ། དུས་དེང་སང་ཁྱི་རྒན་སྒོ་ཉལ་ཞིག་གི་སྐྱེ་བ་ལས་ཀྱང་ཐུ། ཁྱེད་
དགའ་ཡང་སྡུག་ཀྱང་གནས་ཚུལ་དྲང་མོར་ཞུས་ན་དེ་འདྲ་རེད་” ཅེས་
(1)དོང་བ་ལྷ་ཤོག་ལྡེམ་པ་ནི་གེ་སར་རྒྱལ་པོའི་མདའ་ཤུབས་ཀྱི་མིང་།
(2 རལ་གྲི་དངོ་ད་མར་རྡུལ་གཅོད་ནི་གེ་སར་རྒྱལ་པོའི་རལ་གྲིའི་མིང་།
46



ལན་བཏབ།
ཁྲོ་ཐུང་གིས་གནས་ཚུལ་དེ་ཐོས་པ་དང་དགའ་ནས་སྤྲང་རྒན་ཁྲི་
མཐོན་པོ་ཞིག་གི་སྟེང་དུ་བཞག་སྟེ། སྟོན་མོ་དང་དགའ་སྤྲོའི་འབུལ་བ་
མང་པོ་ཕུལ་ནས། “ཡ། ཡ། ད་སེམས་བདེ་བ་ཡིན། མི་ཚེ་རྒས་ཁ་
སྐྱིད། ཉི་མ་ཕྱི་དྲོ་དྲོ་ཟེར་བ་དེ་ཡོང་འདུག བསམ་པའི་དོན་འགྲུབ།
ངའི་ཚ་བོ་ངན་པ་གཤིས་གྱོང་དེ་ལ་བསླབ་བྱ་བྱས་ན་མི་ཉན། གྲོང་མི་
ཁྱིམ་མཚེས་ཐམས་ཅད་ཀྱི་ཁམས་བདེ་བར་མི་འཇུག གླིང་ཕུ་མདོ་
ཐམས་ཅད་དགྲ་རུ་བལྟས། ངན་པ་དེ་སྐྱེ་དུས་ནས་གཤིས་རྒྱུད་གྱོང་།
ཚེ་དེ་ཙམ་ལས་མི་རིང་བ་འོས་པ་ཡིན་” ཟེར། དེ་གསེར་མཚོས་ཐོས་
ནས་ད་ཅི་བྱེད་ཟེར་ནས་ངུས་པས། ཁྲོ་ཐུང་གིས་དབྱུག་པས་བརྡུངས་
པས་བརྒྱལ་ལོ། །
སྤྲང་རྒན་གྱིས་སྙིང་རྗེ་ནས་བསྒུགས་བསྡད་པས། མོ་བརྒྱལ་
སངས་པ་དང་སྤྲང་རྒན་ལ་“ མི་ངན་ཁ་ནས་གཏམ་ངན། ཁྭ་ཏའི་ཁ་
ནས་ཨག་སྐད། ཁྲོ་ཐུང་གླིང་པའི་དཔོན་པོ་འདྲ་བ་འདི་ལ་ཕྱི་ནང་གི་
ཁྱད་པར་མེད། དེ་རིང་གཏམ་ངན་པ་འདི་འདྲ་བ་བྱུང་དུས་སེམས་དེ་
འདྲ་དགའ་བ་སྲིད་དམ”ཟེར་ནས་ངུ་བཞིན་བསྡད་དོ། །
དེའི་ཚེ་སྐུ་མཁར་གྱི་རྩར་ཨ་མ་འགག་བཟས་གཏམ་ཞིག་འདྲི་
སྙམ་ནས་བལྟས་ཡོད་ཀྱང། སྤྲང་རྒན་དེར་གཡོལ་ནས་རྟབ་རྟབ་པོར་
» 479



སྐོམ་སེལ་བདུད་རྩིའི་ཆུ་རྒྱུན། (༧)
གཞན་དུ་ཕྱིན་ཏོ། །
དེའི་ཕྱི་ཉིན། ཉི་མ་ལ་ཤར་ལུང་ཤར་དུ་གྱུར་པའི་ཚེ་ན། ག་
ཤེད་ནས་འུར་སྒྲ་ཞིག་གྲག་བཞིན་རིམ་གྱིས་སྒྲ་ཇེ་ཆེ་ཇེ་ཆེར་འོང་བཞིན་
པ་ན། ཨ་མ་འགག་བཟའ་མྱུར་དུ་མཁར་ཁ་ལ་ཕྱིན་ནས་བལྟས་ཚེ།
གེ་སར་གྱིས་རྟ་རྐྱང་རྒོད་གཡེར་བ་ལ་བཅིབས་ཏེ་བང་གཏོང་བཞིན་ཁྲོ་
ཐུང་གི་རུ་སྡེའི་ལྷོ་ནུབ་ཕྱོགས་ནས་ཁྲི་དམག་སྟོང་དམག་རྒྱུག་པ་ལྟ་བུའི་
རྨིག་སྒྲ་དང་བཅས་རྡུལ་གྱི་སྨུག་ཞགས་ལང་ལོང་དུ་འཁྲིགས་ཏེ་ཁྲོ་ཐུང་
གི་སྒོ་དྲུང་དུ་ཕེབས་བྱུང་། ཁྲོ་ཐུང་གིས་སྒོའི་ཡ་ཐེམ་ནས་རིག་སྟེ།
“ འཕུང་མོ། གེ་སར་ཁོ་ཐོན་བྱུང་། ད་ཅི་བྱེད། ང་ཡུལ་ན་མེད་ཅེས་
ཤོད་ལ། ཟངས་ཀན་ངའི་སྟེང་དུ་ཁོབས་”ཟེར་ནས་སྦས་སོ། །
གསེར་མཚོའི་སེམས་ལ་ནམ་ལངས་པ་འདྲ་བ་ཞིག་བྱུང་ནས།
བསང་ཕུད་དེ་དགའ་སྐྱིད་བདེ་གསུམ་ངང་རྒྱལ་པོའི་མདུན་བསུ་བར་
རྒྱུགས། །
གེ་སར་མཁར་སྒོར་དབུ་ལ་ལྕང་ལོ་ཉིལ་ལེ། ཞལ་རས་བཅོ་ལྔའི་
དུང་ཟླ་ཚེས་འདྲ་བྱས་ནས་ཆིབས་ཁར་འཆིབ་བཞིན་དུ། “ཡ། འདི་
ཚང་གི་ཨ་ཁུ་ཁྱིམ་དུ་ཡོད་ན་སྒོ་ལ་བུད། ཁྱོད་ཀྱི་ཚ་བོས་བདུད་ཀླུ་
བཙན་དགེ་བོ་ཐོད་མདས་བསད། བདུད་ནག་ཕྱོགས་ཐམས་ཅད་བྲན་
དུ་བཀོལ། སྨན་མེ་བཟས་བདུད་ནོར་ ཐམས་ཅད་གླིང་ལ་དྲངས།



ངེད་ཀྱིས་རི་གོ་ཆོད་ནས་སླེབས་ཡོད། ཁྱོད་ཡུལ་བས་ཡུལ་གོ་གང་འདྲ་
ཆོད་ཡོད། གཉེན་ཉེ་དུ་ཕྱི་ལ་ག་ཚོད་བཙོངས། ཧོར་འབུམ་དམག་
གླིང་ལ་ཅི་ཙམ་དྲངས། ཧོར་གུར་དཀར་གྱི་བདག་རྐྱེན་གང་འདྲ་ཐོབ།
ད་དེ་རིང་ངེད་གཉིས་དཔའ་གཏམ་བཤད་རེས་བྱ་” གསུངས། །
གེ་སར་རྒྱལ་པོ་ཆིབས་ལས་བཤོལ་ཏེ་མཁར་ ཐོག་ཏུ་ཨ་མའི་
མདུན་དུ་བརྒྱུགས། ཨ་མ་དགའ་ནས་རྒྱལ་པོའི་མགུལ་ལ་འཁྱུད་ནས་
ངུས་སོ། །རྒྱལ་པོས་“ ཨ་མ་ད་མ་ངུ་། ང་ཡོང་བ་འདི་ཡིན། ཁ་སང་གི་
སྤྲང་རྒན་དེ་ཡང་ང་ཡིན། དེ་རིང་ཁྱེད་ཀྱིས་མཁར་ཐོག་ནས་ལྟད་མོ་
ལྟོས་” གསུངས་ཏེ་ཕེབས།
སྲུ་མོ་གསེར་མཚོས་རྐྱང་རྒོད་གཡེར་བ་བཏགས་ཤིང་གེ་སར་
རྒྱལ་པོ་ཁྲི་ཐོག་ཏུ་བཞུགས། སྲུ་མོས་ཤ་སྒྲོ་སྨུག་པོ་དེ་རྒྱལ་པོའི་མདུན་
དུ་དྲུད་ནས་བཞག དེའི་སྟེང་དུ་མདུན་ཅོག་བརྟེན་ཅིང་། ཕྱེ་མར་
དང་ཟས་ཕུད་མདུན་ཅོག་གི་སྟེང་ལ་བཞག་སྟེ། ལོ་ཆང་གི་ཉིང་ཁུ་
བཟང་པོ་དྲངས་པ་ན། ཁྲོ་ཐུང་སྐྲག་ནས་ཤ་སྒྲོ་སྨུག་པོ་འདར་སིལ་སིལ་
བྱེད། རྒྱལ་པོས་“ སྒྲོ་སྨུག་པོ་འདར་ན་ལྟས་ངན་ཡིན་” གསུངས་ཏེ།
འབིག་རྣོན་པོ་ཞིག་གིས་སྒྲོ་སྨུག་པོ་ལ་བསྣུན་པ་ན། ཁྲག་དམར་པོ་
མཚམས་མི་འཆད་པར་རྒྱང་རྒྱང་བྱས་བྱུང་།
རྒྱལ་པོས་“ ཐན་སྒྲོ་འདིར་མདུང་སྐྱ་རིང་བསྣུན་ན་ཆེ་དྲགས་པ་



སྐོམ་སེལ་བདུད་རྩིའི་ཆུ་རྒྱུན། (༧)
འདྲ། འབིག་རྣོན་པོས་བསྣུན་ན་ཆུང་དྲགས་པ་འདྲ། གྲི་ངར་མས་
བརྒྱབ་ན་རན་ཚོད་རེད་” གསུངས་ནས་ཕྱག་གྲིས་ཡུ་བ་ཐུག་ཚད་ལ་
བརྒྱབ་པ་ན། སྒྲོ་དང་ཁྲོ་ཐུང་མཉམ་དུ་ལངས་ཏེ་ཁྲག་ནག་པོ་རྒྱང་རྒྱང་
དུ་ཤོར། ཁྲོ་ཐུང་གིས་སྐད་ངན་འདོན་མ་བཟོད་པར་གཅེར་བུར་བུད་
ནས་བྲོས་པ་ན། རྡོག་མགོ་རྡོ་ལ་ཐོགས་ནས་ས་ལ་འགྱེལ་ཏེ། བྲང་ཨ་
འདྲ་བ་ལ་པུས་མོ་ཨུ་འདྲ་བ་བཙུགས་ནས་འཕག་འཚག་ཀྱང་བྱེད་
དཀའ་བའི་ཚེ་ན། རྒྱལ་པོས་གྲི་ཆུང་ཤེལ་གྱི་ཡུ་དཀར་དེ་བཏོན་ནས།
“ འདྲེ་ཁྱོད་གཉེན་ཉེ་དུ་ཐམས་ཅད་དགྲ་རུ་བལྟས། ཧོར་སེར་པོའི་
དམག་སྣ་གླིང་ལ་དྲངས། ངའི་ཕུ་བོ་རྒྱ་ཚ་ཞལ་དཀར་བཀྲོངས། ངའི་
ཡབ་ཆེན་སེང་བློན་དང་མ་འགག་བཟའ། ཤར་ཁྲ་བོ་གླིང་འདིའི་སྐྱེ་ཕོ་
མོ་ཐམས་ཅད་སྡུག་ལ་བཀོད་” གསུངས་ནས་བྲང་ལ་གྲི་བཙུགས་ནས་
བསྡད་པར། ཁྲོ་ ཐུང་འདར་བཞིན་དུ་ “ ཐུགས་བདེན། ཚ་ བོས་
གསུངས་པ་དེ་ངེས་པར་བདེན་མོད། ང་ཨ་ཁུའི་སྲོག་ལ་སྐྱོན་མེད་པར་
ཞུ་ཞུ། ང་ལ་ཧོར་གྱིས་གཏོར་མ་བརྒྱབ་ནས་སེམས་འཆལ་མ་འཆོལ་དུ་
གྱུར། ད་ཨ་ཁུའི་རིག་པ་ལ་སྐྱོན་ཞིག་བྱུང་ནས་ཡིད་ཀྱིས་མི་ངེས་ལ་
དྲན་པས་མི་ཟིན། ང་རྒད་པོའི་རིག་པ་ལ་སྐྱོན་ཞིག་མེད་ན། མགོ་ལ་
ཐོར་ཅོག་གསུམ་འདི་གང་ནས་རྒྱག ནག་མོར་སྐྲ་གཡུ་གསུམ་གང་
ནས་འདོགས། ཁྱི་གདའ་ལིའི་སྐེ་ལ་སྡོམ་སྐོར་གསུམ་འདི་གང་ནས་



འཕེན། ཨ་ཁུ་སྨྱོས་ནས་བརྒྱབ་པ་ཡིན། མ་སྨྱོས་ན་འདི་འདྲའི་སྤྱོད་པ་
ག་ལ་སྲིད། མ་བཅོས་པའི་ངན་ཁག་ཐམས་ཅད་ཨ་ཁུས་བླངས། ཚ་བོ་
ལ་ཨ་ཁུས་ཤ་ལོས་ཚ། མི་བཟང་ཟེར་ཡང་ཨ་ཁུས་དགའ། ད་ང་ཨ་ཁུའི་
སྲོག་ལ་སྐྱོན་མེད་པ་ཞིག་མཁྱེན” ཟེར་ནས་འདར་སིག་སིག་བྱེད།
དེ་ནས་རྒྱལ་པོ་ཆིབས་ལ་བཅིབས་ཏེ་རྟ་ལྕག་གིས་རྐྱང་རྒོད་
གཡེར་བ་ལ་བྲབས། སྔོན་དུ་ཁྲོ་ཐུང་ལ་འབྲབ་བཞིན་“ ཤ་སྒྲོ་རོ་ལངས་
བྱས་སོང་། སོད་སོད་” གསུངས་ནས་དེད་པར། གླིང་པ་ཐམས་ཅད་
ངོ་མཚར་ནས་ཧབ་བགད་དི་རི་བ་བྱས། དེད་དེད་པའི་མཐར་ཁྲོ་ཐུང་
ཉིན་སྲིབ་བར་གྱི་འཕྱི་ཁུང་ཞིག་ཏུ་འཛུལ་ལོ། །
རྒྱལ་པོས་རྐྱང་རྒོད་ཀྱི་ཁ་འཐེན་ནས་ཀེར་ལངས་ཤིག་མཛད་
པའི་སྐབས་དེར། རྐྱང་རྒོད་རྒྱུགས་པའི་ཐལ་རྡུལ་ནི་སྨུག་ཞགས་ཆེན་
པོ་ལྟར་བར་སྣང་དུ་འཐིབས་པ་སྤྱི་དཔོན་གྱིས་དེ་གཟིགས་ནས་སེང་
ཆེན་ཕྱིར་ཕེབས་པ་ཤེས་ཏེ། ཚ་ཞང་འདན་མ་བྱང་ཁྲ། འབྲུ་སྒ་བདེ་
ཆོས་སྐྱོང་བེར་ནག དཔའ་མི་འགྱུར་སེང་སྟག་ཨ་དོམ། ཆོས་ལུ་དར་
འཕེན། གསེར་པའི་ཉི་འབུམ་དེར་ཡིག་ཕེབས་པར། འཕྱི་ཁུང་ཞིག་
གི་ལྟག་ནས་གཟིམ་གུར་མཐོང་བ་དོན་ལྡན་ཕུབ་ནས་གདན་བཤམས་
པ་ ལ་ རྒྱལ་ པོ་ བཞུགས་ སུ་ གསོལ་ ཏེ་ ཐམས་ ཅད་ ཀྱིས་ ཞལ་ མཇལ།
དཔའ་དར་འཐེན་ནས་སྙུན་འདྲི་ཞུས། ཟས་ཞིམ་པོའི་ཕུད་དང་།



སྐོམ་སེལ་བདུད་རྩིའི་ཆུ་རྒྱུན། (༧)
ཆང་བཟང་པོའི་ཉིང་ཁུ་རྒྱལ་པོའི་སྤྱན་སྔར་བཤམས་ཏེ། སྤྱི་དཔོན་གྱིས་
རྒྱལ་པོ་བདུད་ཡུལ་དུ་ཕེབས་རྗེས་སུ་སྣང་ངུ་ཧོར་ལ་ཤོར་བ་དང་། རྒྱ་ཚ་
བཀྲོངས་རབས་སོགས་ཀྱི་གནས་ཚུལ་ཞིབ་མོར་ཞུས། རྒྱལ་པོས་ཀྱང་
འཕུང་འདྲེ་ཁྲོ་ཐུང་གིས་ལས་ནག་པོ་ཅི་བྱས་ཐུགས་ལ་གསལ་པོར་
མཁྱེན་བཞིན་ཡོད་པས། ད་དེ་རིང་ཁོའི་གསོན་སྙིང་དམར་འདོན་བྱེད་
པའི་སེམས་ཐག་ཆོད་ཚུལ་གསུངས།
ཁྲོ་ཐུང་གིས་དེ་སྐད་ཐོས་པ་དང་སྙིང་འགས་ལ་ཁད་དུ་འཕྱི་ཁུང་
ནས་ངོ་ས་ཐུལ་ལེ། ལག་པ་ཁྲག་ཙར་རེ། ལུས་ལ་གོས་མེད་གཅེར་
བུར་ཡོང་ནས་ཡན་ལག་ལྔ་ས་ལ་སྦྱར་ཏེ། ཤི་སྐད་འདའ་མ་འདར་གྱིས་
སྤྱི་དཔོན་ལ་སྲོག་ཆད་གཅོད་མི་འོས་པའི་སྐྱབས་འཇུག་ཡང་ཡང་ཞུས།
སྤྱི་དཔོན་གྱིས་“ འཕུང་རྒན་ཁྲོ་ཐུང་འདིས་ནང་གསང་བའི་གྲོས་ཇུས་ཕྱི་
ལ་བཤད། ཕྱི་དགྲ་བོའི་དམག་སྣ་ནང་ལ་དྲངས། ལས་ངན་པ་མ་བྱས་
པ་གཅིག་ཀྱང་མེད། སྲོག་ཆད་གཅོད་འོས་པ་བཤད་མ་དགོས་པ་ཞིག་
ཡིན་ཡང་། ནང་ ཨ་ ཁུ་བསད་པའི་མིང་ངན་དང་ལས་སྡིག་པ་ལ་
བསམས་ནས་སྲོག་ལས་ཐར་བར་ཞུ”ཞེས་རྒྱལ་པོ་ལ་ངོ་ཆེན་ཞུས་ཤིང་།
གེ་སར་གྱིས་ཀྱང་སྤྱི་དཔོན་གྱི་སྐུ་ངོ་ལ་གཟིགས་ནས་ཁྲོ་ཐུང་གི་སྲོག་ཐར་
བར་བྱས་སོ། །
དེ་ནས་རྒྱལ་པོ་རྐྱང་རྒོད་གཡེར་བ་ལ་བཅིབས་ཏེ། སྤྱི་དཔོན་



གྲོཉུང་འཕྱི་ཀུན་ད་འཛུལ་བ།
དང་རྩེ་རྒྱལ་སོགས་ཚོགས་མི་སྟོང་ཕྲག་གཅིག་ཁྲིད་ནས་ཇ་མཁར་ལ་
ཕེབས་ཏེ། སྐྱེ་ཕོ་མོ་མང་པོ་འཚོགས་ནས་སྟོན་མོ་ཆེན་པོ་བྱས། དེ་
ལྟར་ཞག་མ་ཉི་ཤུ་རྩ་གཅིག་གི་རིང་ལ་དཀར་སྤྲོ་དང་དམར་སྤྲོའི་སྟོན་
མོས་དུས་འདས་ཤིང་། གླིང་པ་ཐམས་ཅད་ལྷའི་བདེ་སྐྱིད་ལ་བཀོད་
ནས་དགའ་བ་ཚད་མེད་པའི་ངང་དུ་བཞུགས་པར་གདའོ། །



སྐོམ་སེལ་བདུད་རྩིའི་ཆུ་རྒྱུན། (༧)
ཡིག་ཕྲུག་ཚེ་དབང་རྣམ་རྒྱལ།)
ཉི་ཕུན་གྱིས་བསྡུས།
ལོ་གསུམ་མ་ཡི་ནུ་ཞོ་བཏུངས། །དེ་ནས་མ་ཡི་ནུ་ཞོ་བྲལ། །ནུ་མོ་
བཀྲ་ཤིས་བུ་ཁྲིད་སྐྱེས། །བཅུ་གསུམ་བྱིས་པའི་རང་ལོ་ལ། །བུ་ངས་མ་
ཕྱིན་བུ་ངས་ཕྱིན། །ལྷ་སའི་ཡིག་ཚང་ཆེན་མོར་ཕྱིན། །བོད་ཡིག་མཁས་
པའི་སློབ་དཔོན་དང་། །རྒྱ་མོ་དུང་ལེགས་ཀུན་མཛེས་ལ། །བུ་ང་ལ་ཡི་གེ་
སློབས་དང་ཞུས། །ང་ལ་བོད་ཡིག་སློབས་དང་ཞུས། ། ང་ལ་རྒྱ་ཡིག་
སློབས་དང་ཞུས། །ལྷ་སའི་ཡིག་ཚང་ཆེན་མོ་ན། །ཡིག་ཕྲུག་ཉི་ཤུ་རྩ་ལྔ་
འདུག །བུ་ང་རང་བརྩིས་པས་རྩེ་དྲུག་འདུག །བུ་ང་ནི་གྲལ་གྱི་གཤམ་དུ་
ལུས། །ཉི་མ་རེ་ལ་རྒྱུགས་རེ་བཏང་། ཟླ་བ་རེ་ལ་ཡིག་ཚད་བཏང་། །བུ་
ང་ནི་གྲལ་གྱི་དཀྱིལ་དུ་འཛེགས། །ཉི་མ་རེ་ལ་རྒྱུགས་རེ་བཏང་། ། ཟླ་བ་
རེ་ལ་ཡིག་བསྡུར་བཏང་། །བུ་ང་ནི་གྲལ་གྱི་རྩེ་མོར་སླེབས། །ལྷུག་ལྕང་
བརྒྱབ་པ་གཤམ་དུ་ལུས། །བོད་ཡིག་བྲིས་ཀྱང་ང་རང་མཁས། །རྒྱ་ཡིག་
ཀློག་ཀྱང་ང་རང་མཁས། །
(1)ཡིག་ཕྲུག་ནི་ཡི་གེ་དང་རྩིས་སོགས་སྦྱོང་བའི་སློབ་བུའི་དོན་ཏེ་ཡུལ་སྐད།



ཡིག་ཕྲུག་ཚེ་དབང༌རྣམ་རྒྱལ།
བུ་ང་ལ་གྲོགས་པོ་ཡག་པོ་ཡོད། །གྲོགས་པོ་མི་གཉིས་སྙིང་གཅིག་
ཡིན། །གྲོགས་པོ་སྤེལ་རོང་ཤ་མ་ཡོད། །གྲོགས་པོ་སྤེལ་རོང་ཤ་མ་ཁོས། །
ཡིག་ཕྲུག་ཆགས་སྡང་མཐོ་ གནོན་ གྱིས། ། གྲོགས་པོའི་སྲོག་ལ་ཉེན་
འདུག་ཟེར། ། གཟིམ་ཆུང་སྒྲོལ་མ་ལྷ་ཁང་ལ། ། ཉིན་མཚན་མེད་པར་
བྲོས་ནས་རྒྱུགས། །བུ་ངས་གྲོགས་པོའི་ཁ་ལ་ཉན། །རི་ཆེན་རྣམས་ལ་
མཆོངས་ནས་ཡོང་། །རི་ཆུང་རྣམས་ལ་བགོམས་》ནས་ཡོང་། །གཟིམ་
ཆུང་སྒྲོལ་མ་ལྷ་ཁང་དུ། །བུ་ལ་ཡབ་ཆེན་ཨ་ཕ་ཡིས། །བུ་ཁྱོད་ལོག་པ་སྔ་
བྱུང་གསུངས། །གཏམ་ཡིག་རྩིས་སྦྱང་བ་ཆུང་བྱུང་གསུངས། །བུ་ང་ལ་
ཡུམ་ཆེན་ཨ་མ་ཡིས། །བུ་ཁྱོད་ལོག་པ་ཡག་བྱུང་གསུངས། །མི་བུ་ཕྲད་
པས་ཡག་བྱུང་གསུངས། །བུ་ཁྱོད་ལོག་པས་ཡག་བྱུང་གསུངས། །ཕོ་ལོ་
དྲུག་གསུམ་བཅོ་བརྒྱད་ལ། །ཚོང་འཁྲུག་པ་གཉིས་ཀྱི་རྒྱག་ཚོད་ཤེས། །
འདུན་མར་བསོད་ནམས་ལྷ་མོ་བསླངས། །འདུན་མ་བསོད་ནམས་ལྷ་
མོ་ནི། །མོ་ལོ་ལྔ་གསུམ་བཅོ་ལྔར་སླེབས། །ཆང་འོ་མ་གཉིས་ཀྱི་སྙོལ་ཚོད་
ཤེས། །
([བགོམས་ནི་སྟེང་དུ་རྐང་པ་མ་ཐོགས་པར་ཕར་གོམ་པ་བརྒྱབ་ནས་སོང་བའི་དོན།
(?་འདུན་མ་ནི་འདིར་མནའ་མ་ལ་གོ་དགོས།



སྐོམ་སེལ་བདུད་རྩིའི་ཆུ་རྒྱུན། (༧)
ཉི་ཤུ་རྩ་ལྔའི་རང་ལོ་ལ། །ང་ལ་དཔོན་གྱི་འགུགས་ཤོག་བྱུང་། །
པ་སྣམ་དཔོན་གྱི་མདུན་དུ་བཅར། ། གསེར་ཁྲི་མཐོན་པོའི་ཡང་སྟེང་
ནས། །ང་ལ་དཔོན་གྱིས་འདི་ལྟར་གསུངས། ། སྟོད་ཡ་གིའི་ལ་དྭགས་
ལུང་པ་ན། ། སིན་པ་དཀར་པོའི་སྒར་ཁྲི་འདུག ། དམག་ཡ་འདྲའི་ཁས་
ལེན་བྱེད་དགོས་ཡོད། ། ཨ་ཕྲུག་༧ ཉི་ཤུ་རྩ་ལྔ་ཡོད། ། ཁྱོད་རང་བརྩིས་
པས་རྩ་དྲུག་ཡོད། ། དམག་ཡ་ འདྲའི་ ཁས་ལེན་བྱེད་དགོས་ཡོད། །
དམག་ཡ་འདྲའི་གདོང་ལེན་བྱེད་དགོས་ཡོད། ། ད་ཐེངས་དགྲ་ལ་མ་
མཆོངས་ན། །གཏམ་ཡིག་རྩིས་སྦྱངས་པ་དོན་གོ་ཆུང་། །དགྲ་ངན་པ་མ་
འཇོག་བཅོམ་ཤོག་གསུངས། །
ང་ལ་ཡབ་ཆེན་པ་ཕ་ཡིས། །རྒྱུ་དངུལ་དཀར་པོའི་མཐོ་ཐོ་ཁྱེར། །
དཔོན་གྱི་དགོངས་པ་འཁྲོལ་ཤོག་གསུངས། ། དཔའ་རྩལ་དགོངས་པ་
འཁྲོལ་ཤོག་གསུངས། །ང་ལ་ཡུམ་ཆེན་ཨ་མ་ཡིས། ། དར་དཀར་པོའི་ཁ་
བཏགས་འདོམ་ གང་ གནང། ། དཔོན་ གྱི་ དགོངས་ པ་ འཁྲོལ་ ཤོག་
གསུངས། ། དཔའ་རྩལ་དགོངས་པ་འཁྲོལ་ཤོག་གསུངས། ། འདུན་མ་
བསོད་ནམས་ལྷ་མོ་ཡིས། ། གསེར་གའུ་མུ་ཏིག་ཁྱེར་ནས་ནི། །དཔོན་གྱི་
qའགུགས་ཤོག་ནི་རྒྱལ་པོའམ་དཔོན་པོས་མདུན་དུ་འབོད་པའི་བཀའ་ཤོག་གམ་བཀའ་ཡིག་
ལ་ཟེར།
(2)ཨ་ཕྲུག་ནི་དགོས་ངེས་དུས་སུ་བསྐུལ་བའི་གཡོག་པོ།



ཡིག་ཕྲུག་ཚེ་དབང་རྣམ་རྒྱལ།
དགོངས་པ་འཁྲོལ་ཤོག་ཟེར། །ནུ་མོ་བཀྲ་ཤིས་བུ་ཁྲིད་མོས། ། གོས་སྔོན་
ལྕང་ནག་ཁྱེར་ནས་ནི། །དཔོན་གྱི་དགོངས་པ་འཁྲོལ་ཤོག་ཟེར། །
ཡ་གིའི་རྡོ་གཅལ་ནང་དུ་ཕྱིན། །རབ་གསལ་ཆེན་མོའི་མདུན་དུ་
ཕྱིན། །བུ་ང་དམག་ལ་འགྲོ་འདོད་ལངས། །སྒམ་སྐས་ཆེན་མོའི་འོག་ཏུ་
གབ། །ཡབ་ཆེན་ཕ་ཡིས་གནང་བ་ཡི། །རྒྱ་དངུལ་དཀར་པོའི་མཐོ་ཐོ་
དེ། །བུ་ངའི་ཨམ་ཕྲག་ནང་དུ་བཅུག །བུ་ལ་ཨ་མས་གནང་བ་ཡི། །དར་
དཀར་པོའི་ ཁ་ བཏགས་ འདོམ་ གང་ དེ། ། བུ་ ང་ ཡི་ སྐེ་ ལ་ ཇི་ ལེར་
བཏགས། །དཔོན་གྱི་དགོངས་པ་མི་འཁྲོལ་བཤད། །བཀའ་བཀྱོན་མེ་
ལས་ཚ་བ་བཤད། ། །
འདུན་མ་བསོད་ནམས་ལྷ་མོ་ཡིས། ། དཔོན་གྱིས་དགོངས་པ་མ་
གནང་བས། །བུ་ཁྱེད་དམག་ལ་འགྲོ་ཟེར་ན། །བུ་མོ་མ་བཞག་ཁྲིད་དང་
ཟེར། ། གསེར་གཡུ་མུ་ཏིག་ཕུད་ནས་ནི། ། གསེར་ཆེན་འབོགས་དོ་
གཡོགས་དང་ཟེར། །གོས་སྔོན་ལྕང་ནག་ཕུད་ནས་ནི། །གོས་དཀོར་སྤུ་
ཕྲུག་གཡོགས་དང་ཟེར། །རིན་ཆེན་སྣ་ལྔ་ཕུད་ནས་ནི། །མཚོན་གྱི་གོ་ཆ་
སྤྲོད་དང་ཟེར། །ངས་ཀྱང་མ་བཤད་འདི་སྐད་བཤད། །འདུན་མས་འདི་
ལྟར་མ་བཤད་ཅིག །ཁྱོད་དང་ནུ་མོ་བུ་ཁྲིད་གཉིས། །ཞིམ་པོའི་ཟས་ལ་
མཉམ་ཟ་དང་། །ལེགས་པོའི་གོས་ལ་མཉམ་གྱོན་གྱིས། །དྲིན་ཆེན་ཕ་མ་
གཉིས་པོ་ལ། ། ངང་རིང་ཞབས་འདེགས་ ལེགས་ པར་ཞུས། ། བུ་ང་



སྐོམ་སེལ་བདུད་རྩིའི་ཆུ་རྒྱུན།
(༧)
དམག་ལ་ཕྱིན་པའི་རྗེས། ། ཟླ་རེར་སེམས་པའི་ཡིག་ཆུང་རེ། ། ཟླ་རེའི་
ཡིག་ཆུང་མ་འབྱོར་ན། ། བུ་ངའི་ལུས་སྲོག་དོར་བའི་རྟགས། ། ལོ་རེར་
གཞིས་བསྐོར་རེ་རེ་ཡོང་། ། ལོ་རེར་གཞིས་སྐོར་མ་ཡོང་ན། ། བུ་ངའི་
ལུས་སྲོག་དོར་བའི་རྟགས། །ད་དུང་སྙིང་གཏམ་མང་འདུག་ཀྱང་། ། སྐྱོ་
སྣང་མིད་པ་འཆུས་ནས་ལུས། །བུ་ང་དམག་ལ་འགྲོ་རན་སོང་། ། ཨ་ཇོའི་
རྟ་ཕོ་ཁྲིད་ཤོག་དང་། ། རྟ་མགྲིན་འབྲུག་གྲགས་ཁྲིད་ཤོག་དང་། ། རྟ་
གདན་འཇའ་སྒྲིག་སུམ་རྩེག་དང་། ། རྟ་སྒ་རྨ་བྱ་རང་བྱོན་བརྒྱབ། ། ཨ་
ཇོའི་དཔའ་གྲི་ཁྱེར་ཤོག་དང་། ། ཤ་ཟ་ཁྲག་འཐུང་ཁྱེར་ཤོག་དང་། ། ཨ་
ཇོའི་མདའ་མོ་ཁྱེར་ཤོག་དང་། །ཚངས་པའི་རྒོད་སྒྲོ་ཁྱེར་ཤོག་དང་། །
ཁྱིམ་མཚེས་མ་འདུག་ཁྱིམ་མཚེས་ཤོག །ང་ཡི་འདུན་མ་བཟུང་རོགས་
གྱིས། །འདུན་མ་ཁྱེད་ཚོས་ཁྲིད་ནས་རྒྱུགས། ། །
བུ་ང་དཔོན་གྱི་མདུན་དུ་བཅར། །དཔོན་ལ་ཐོན་ཕྱག་༸ཞུ་བར་
བཅར། །ང་ལ་དཔོན་གྱི་བཙན་བཀའ་གནང། ། ཨ་ཕྲུག་ཉི་ ཤུ་རྩ་ལྔ་
དང་། །ཁྱོད་རང་བཅས་པ་ད་ལྟ་སོང་། ། སིན་དཀར་པོའི་མདུན་དུ་ད་
ལྟ་སོང་། ། དགྲ་ངན་པ་མ་ལུས་བཅོམ་ལ་ཤོག ། དཔའ་དར་ཕ་གཞིས་
(1)གཞིས་སྐོར་ནི་ཕ་ཡུལ་ལ་ཕྱིར་ལོག་པའམ་སྐོར་རྒྱག་པའི་དོན།
(2ཐོན་ཕྱག་ནི་ཡུལ་གཞན་དུ་འགྲོ་ཁའི་ཕྱག་འབུལ་གྱི་མིང་།



ཁྱོད་ལ་སྦྱིན། ། དགྲ་ངན་པ་མ་བཏུལ་ལོག་ཡོང་ན། ། སྐྱེ་དམར་གཅོད་
པའི་ཉེས་པ་ཡོད། ། དགྲ་ངན་འདུལ་བའི་རྟེན་འབྲེལ་དུ། །དཔོན་ང་ཡི་
སྐྱེལ་ཆང་ འདི་ ཐུངས་ དང། ། ལམ་ བདེ་ མོ་ ཡོང་ བའི་ དར་ དཀར་
གཡོགས། ། །
ཨ་ཕྲུག་ཉི་ཤུ་རྩ་ལྔ་ནི། །དཔོན་གྱི་རྒྱ་སྒོར་ཐོན་མ་ཐག །ཕོ་རེ་རེ་
བྱས་ནས་བྲོས་སོང་ངོ་། །ཕོ་ང་ཡང་བྲོས་ན་ཐར་བ་འདུག །དཔོན་ཁོ་
བསམས་ནས་འབྲོ་མ་ནུས། ། བོད་བདེ་སྐྱིད་བསམས་ནས་བྲོས་མ་
ཕྱིན། །གྲོགས་པོ་སྤེལ་རོང་ཤ་མ་ལ། །མ་བྲོས་ཞུ་བ་ཡང་ཡང་ཕུལ། །སྙིང་
བུམ་པའི་དབུས་ནས་མ་ལུས་བཤད། །ལམ་གང་ཙམ་ཞིག་ནས་ཁོ་ཡང་
བྲོས། །ང་རང་མི་གཅིག་རྟ་གཅིག་ཏུ། ། སིན་དགྲ་བོའི་ཕྱོགས་སུ་ངར་
གྱིས་ཕྱིན། །སིན་དགྲ་བོའི་འགྲམ་དུ་མ་སླེབས་གོང་། །ཟར་གཞུང་གླང་
བུའི་མདུན་དུ་བཅར། །བདུད་རྩི་ཨ་རག་སྐྱེམས་མེད་ཀྱང་། །མངར་
མོའི་ཆང་གི་གསེར་སྐྱེམས་ཕུལ། །དེ་ནས་སྨོན་ལམ་འདི་ལྟར་བཏབ། །
སྟོད་ཡ་གིའི་ལ་དྭགས་ལུང་པ་ན། ། སིན་དཀར་མོའི་སྒར་གྱི་ཁྲི་ཞིག་
འདུག །བོད་བདེ་སྐྱིད་བཅོམ་པའི་ཉེན་ཁ་ཆེ། །ང་དེ་ཡི་ཁས་ལེན་བྱེད་
མི་ཡིན། ། དམག་ཡ་འདྲའི་གདོང་ལེན་བྱེད་མི་ཡིན། །མ་ཤི་གླང་བུས་
[ཟར་གཞུང་གླང་བུ་ནི་ཟར་གཞུང་གླང་བུ་རྩེ་ལྔ་སྟེ་གཞི་བདག་ཅིག་གི་མིང་།



སྐོམ་སེལ་བདུད་རྩིའི་ཆུ་རྒྱུན། (༧)
སྲོག་སྐྱོབས་མཛོད། །དགྲ་འདུལ་བའི་དཔུང་རོགས་ཁྱེད་ཀྱིས་མཛོད། །
ཤི་ཟེར་ན་གླིང་བུའི་འཁོར་དུ་སྐྱེས། ། བློ་བདེ་བའི་སྐྱབས་བཅོལ་གླང་
བུར་ཞུས། །
དགྲ་ངན་པའི་ཕྱོགས་སུ་ངར་ནས་ཕྱིན། །རྟ་ཕོ་རྟ་མགྲིན་འབྲུག་
གྲགས་ཀྱིས། །སྡང་དགྲ་བོ་མིག་གིས་མཐོང་མ་ཐག །རྣ་ཅོག་རྩེ་ནས་མེ་
ལྕེ་འབར། །འབྲུག་ངར་མ་གྲགས་འདྲའི་འཚེར་སྐད་བརྒྱབ། །དགྲ་ངན་
སྡོད་སའི་སྒར་དཀྱིལ་ལ། ། གློག་དམར་འཁྱུག་འདྲར་མཆོངས་ནས་
ཕྱིན། །བུ་ངས་དཔའ་གྲི་ཕར་གཡུག་དུས། །དགྲ་བརྒྱའི་མགོ་བོ་དུམ་སེ་
བཅད། །བུ་ངས་དཔའ་གྲི་ཚུར་གཡུག་དུས། ། དགྲ་སྟོང་གི་མགོ་ བོ་
རྫོབས་སེ་རྫོབས། ། ཁྲག་དམར་ཤ་ལོག་གཤང་སེ་གཤང་། ། མགོ་རྡོག་
ནག་ཆུང་རོང་སེ་རོང་། །སྡང་དགྲ་བོ་བསད་པའི་ཁྲག་དམར་གྱིས། །ང་
མི་རྟ་གཉིས་པོ་དམར་པོར་གྱུར། །སིན་དམག་ཁྲི་ཚོ་ལྷག་ཙམ་ནས། །ཐ་
མ་ཉི་ཤུ་རྩ་ལྔ་ལྷག །དཔའ་དམ་Jངལ་བས་མ་བཟོད་པར། །ཡུ་བ་བུད་
དེ་བརླགས་པའི་རྗེས། ། གྲི་ཡུ་ལག་པར་ ཁྲག་འབྱར་ ཐེབས། ། རྐང་
གཉིས་སྒ་ལ་ཁྲག་འབྱར་ཐེབས། །རྟ་ཕོ་རྟ་མགྲིན་འབྲུག་གྲགས་ཀྱིས། །
ཡར་རྒྱུགས་གློག་དམར་འཁྱུག་འཁྱུག་བྱས། །མར་རྒྱུགས་ཆུ་བོ་འབབ་
(1)དཔའ་དམ་ནི་རལ་གྲིའམ་གྲི་རིང་ལ་ཟེར།
R 609



འབབ་བྱས། ། སྡང་དགྲ་བོའི་ཐོག་ཏུ་མཆོངས་ནའང་། ། ང་གྲི་མེད་
དཔའ་བོས་གང་ལ་ཕན། །མདའ་རྩེ་མོ་རྣོ་ཡང་འཕེན་རེ་བྲལ། ། དགྲ་
ངན་པ་འགྲམ་དུ་བཅར་ཡོང་ཡང་། །མིག་ཧྲིལ་ཧྲིལ་ཙམ་ལས་འགུལ་མི་
ཐུབ། །གྲོགས་པོ་ཡིད་ལ་འཁོར་འཁོར་བྱེད། །བློ་ང་འདྲའི་གྲོགས་ཤིག་
ཡོད་གྱུར་ན། ། དགྲ་མ་ལུས་བཅོམ་པར་ཐེ་ཚོམ་མེད། ། ད་གྲོགས་ལ་
གྲོགས་བཤེས་མ་བྱེད་ཅིག །ང་ཡོང་གྲོགས་པོས་བསླུས་ བྱུང་ངོ༌། །
སྤེལ་རོང་ཤ་མས་བསླུས་བྱུང་ངོ་། །དགྲ་ནག་ལག་ཏུ་གསོན་པ་ལས། །ད་
ལྟ་ཉིད་དུ་འཆི་བ་དགའ། །
ཟར་གཞུང་གླང་བུ་རྩེ་ལྔ་མཁྱེན། །དགྲ་འདུལ་བའི་དཔུང་རོགས་
བཟང་ནས་བྱུང་། །རྐྱེན་ངན་པའི་བར་ཆད་སེལ་བར་མཛོད། །གནམ་
སྤྲིན་མེད་ཡ་རུ་ སྤྲིན་ཞིག་བཀུག ། ས་ ཐོག་ མེད་ འདི་ རུ་ཐོག་ཅིག་
ཕོབས། །ཐོག་དང་པོ་དགྲ་བོའི་མགོ་ལ་ཕོབས། ། ཐོག་ཟུར་བུ་ངའི་མགོ་
ལ་ཕོབས། །བུ་ངའི་རྣམ་ཤེས་མ་གྱུར་བར། ། གླང་བུ་རྩེ་ལྔའི་འཁོར་དུ་
སྐྱེས། །དོན་བསམ་པ་ད་ལྟ་འགྲུབ་པར་ཤོག ། ཡིད་སྐྱོ་བའི་སྨྲེ་སྔགས་
བཏོན་མ་ཐག །ལྷ་གླང་བུའི་མཐུ་དང་རྫུ་འཕྲུལ་གྱིས། །གནམ་སྤྲིན་མེད་
བཤེས་ནི་མཐུན་པའམ་ཤ་ཚ་བའི་དོན།
བསླུས་ནི་མགོ་སྐོར་བཏང་བའི་དོན། །



སྐོམ་སེལ་བདུད་རྩིའི་ཆུ་རྒྱུན། (༧)
དེ་མུར་སྤྲིན་གྱིས་ཁེངས། །སྡང་དགྲ་བོ་མ་ལུས་ཐོག་གིས་བཅོམ། །ཐོག་
ཟུར་ཚེ་དབང་ང་ལ་ཕོག ། སེམས་ང་རྒྱལ་མ་རྫོགས་འདྲེ་རུ་སྐྱེས། ། ལྷ་
གླང་བུ་ཁོང་གི་འཁོར་དུ་སྐྱེས། །དུས་དེ་རིང་རང་གི་ལོ་རྒྱུས་འདི། །དྲང་
པོའི་ལམ་ནས་བཤད་པ་རྫོགས། །



གཞན་ཕན་ལ་བརྩོན་པར་གདམས་པ།
གཞན་ཕན་ལ་བརྩོན་པར་གདམས་པ།)
འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོ།
གཞན་ལ་ཕན་པར་བརྩོན་པ་དེ། །
རང་ཉིད་ཕུན་སུམ་ཚོགས་པའི་རྒྱུ། །
དཔལ་དང་འབྱོར་པ་རྒྱ་ཆེ་བ། །
འདི་ལས་འཁྲུངས་ཤིང་འདི་ཡིས་འགུགས། །
རང་དོན་ཆེས་ཆེར་གཉེར་བ་དེ། །
དང་པོ་དཔོན་དུ་གྱུར་ན་ཡང་། །
དེ་བས་ཇེ་དམའ་དག་ཏུ་འགྱུར། །
རི་གཟར་པོ་ཡི་འབབ་ཆུ་བཞིན། །
གཞན་ལ་ཕན་པ་ལྷུར་ལེན་པ། །
དང་པོ་བྲན་དུ་གྱུར་ན་ཡང་། །
དེ་བས་ཇེ་མཐོར་ཕྱིན་གྱུར་ཏེ། །
1)རྩོམ་འདི་ནི་འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོའི་གསུང་《 ལུགས་ཀྱི་བསྟན་
བཅོས་ལྷ་དང་དཔལ་འདུ་བའི་ནོར་བུ་》ཞེས་པ་ལས་བཤུས།



སྐོམ་སེལ་བདུད་རྩིའི་ཆུ་རྒྱུན། (༧)
གཡུ་འབྲུག་མཁའ་ལ་འགྲོ་བ་བཞིན། །
སྐྱེ་བོ་བླུན་པོ་རང་དོན་ལ། །
ཆགས་པས་རང་དོན་ཁོ་ན་གཉེར། །
རང་དོན་ཅི་ཡང་མི་འགྲུབ་པའམ། །
འགྲུབ་ཀྱང་རྒྱ་ཆེར་འགྲུབ་པ་དཀའ། །
སྐྱེ་བོ་མཁས་པ་རང་དོན་ལ། །
ཆགས་ཀྱང་གཞན་དོན་གཙོ་བོར་གཉེར། །
གཞན་དོན་གཉེར་བའི་ཤུགས་ལ་ནི། །
རང་དོན་ཤིན་ཏུ་ཕུན་སུམ་ཚོགས། །



ཉམས་མྱོང༌རྒན་པོའི་འབེལ་གཏམ།
ཉམས་མྱོང་རྒན་པོའི་འབེལ་གཏམ་ཡིད་
འབྱུང་དམར་ཁྲིད།(ཚན་བཤུས།)
གུང་ཐང་བསྟན་པའི་སྒྲོན་མེ།
སྲིད་པའི་འབྲོག་དགོན་ཐང་དཀྱིལ་ན། །
རྒས་འཁོགས་རྒན་པོ་ཉལ་བ་ལ། །
ལང་ཚོས་དྲེགས་པའི་གཞོན་ནུ་ཞིག །
འོངས་ཏེ་ཅོ་འདྲི་འདི་སྐད་གླེང་། །
རྒན་པོ་འགྲོ་འདུག་བྱ་བྱེད་ཀུན། །
གཞན་དང་མི་མཐུན་ཅལ་ཅོལ་རང་
། །
བྱེད་པའི་རྒྱུ་མཚན་ཅི་ཡིན་ཟེར། །
དེ་ལ་རྒན་པོས་ལན་སྨྲས་པ། །
ཡོག་ལི་ཤ་དར་ཁྲག་དར་གྱི། །
འཕུར་མ་ལྡིང་ཁྱོད་ང་ལ་ཉོན། །
ང་ཡང་ལོ་འགའི་སྔོན་ཙམ་ན། །
ཁྱེད་ལས་ལྷག་སྒོས་ལྷག་ཅིག་ཡིན། །
བརྒྱུགས་ན་གྱི་ལིང་རྟ་ཡང་ཟིན། །



སྐོམ་སེལ་བདུད་རྩིའི་ཆུ་རྒྱུན། (༧)
བཟུང་ན་བྱང་ཁའི་འབྲོང་ཡང་ཐུབ། །
ཡང་ཟོར་ནམ་མཁའི་བྱ་དང་མཚུངས། །
མཛེས་པ་ལྷ་ཕྲུག་གཞོན་ནུ་འདྲ། །
བཀྲག་མདངས་ཅན་གྱི་གོས་ཀྱང་གྱོན། །
རིན་ཐང་ཅན་གྱི་རྒྱན་ཡང་བཏགས། །
ཞིམ་མངར་ཅན་གྱི་ཟས་ཀྱང་ཟོས། །
བང་རྩལ་ཅན་གྱི་རྟ་ཡང་ཞོན། ། །
རྩེ་རྒོད་མ་བྱས་གཅིག་ཀྱང་མེད། །
དགའ་སྐྱིད་མ་མྱོང་གཅིག་ཀྱང་མེད། །
འཆི་བ་འོངས་དོགས་ག་ལ་ཡོད། །
རྒ་བའང་ཐོག་ཏུ་འོངས་མ་སྙམ། །
མཛའ་བཤེས་འདུ་འཛིའི་འར་འུར་གྱིས། །
གཡེངས་ནས་མགོ་བོ་འཁོར་བའི་ཐོག །
རྒ་བའི་སྡུག་བསྔལ་གཡོ་ཅན་འདིས། །
འཇབ་ནས་འོངས་ཏེ་ཅར་གྱིས་མནན། །
རང་རྒས་རང་གིས་མ་ཚོར་ལ། །
ཚོར་བའི་དུས་སུ་འཕྱིས་ནས་གདའ། །
ཤེལ་གྱི་མེ་ལོང་ལ་བལྟས་ཚེ། །



ཉམས་མྱོང་རྒན་པོའི་འབེལ་གཏམ།
རང་ལུས་རང་ཡང་སྐྱུག་རེ་བྲོ། །
སྤྱིར་ན་ལུས་སེམས་ཐམས་ཅད་ཉམས། །
ལྷག་པར་མགོ་ནས་ཐུར་ཉམས་ཏེ། །
རྒས་པ་ཨ་བྷི་ཥཱ་ཉྩའི་ཆུས། །
མགོ་ནས་དབང་རབ་བསྐུར་བ་འདྲ། །
སྐྲ་ལོ་དུང་ལྟར་དཀར་བ་འདི། །
ནག་ནོག་དྲི་མ་དག་པ་མིན། །
འཆི་བདག་མཆིལ་མའི་རྒྱང་མདའ་དེ། །
བ་མོའི་ཟོལ་གྱིས་བབས་པ་ཡིན། །
དཔྲལ་པའི་རྭ་གཉེར་ཁྲིག་ཁྲིག་འདི། །
བུ་ཆུང་རྒྱགས་པའི་ཞོ་གཉེར་མིན། །
ཚེ་ཚད་ལོ་མང་འདས་པའི་གྲངས། །
དུས་ཀྱི་ཕོ་ཉས་བྲིས་པ་ཡིན། །
བལྟ་འདོད་ཟིམ་ཟིམ་མང་བ་འདི། །
མིག་ཏུ་དུ་བ་སོང་བ་མིན། །
དབང་པོ་ཉམས་པའི་རབ་རིབ་ཀྱིས། །
《] ཨ་བྷིཥཱཉྩནི་བུམ་པའི་མིང་།
ཏ67a



སྐོམ་སེལ་བདུད་རྩིའི་ཆུ་རྒྱུན། (༧)
བསྒྲིབས་ནས་བྱ་ཐབས་ཟད་པ་ཡིན། །
རྣ་བ་གཏད་ནས་ཉན་པ་འདི། ། །
ལྐོག་ཏུ་གསང་གཏམ་ཡོད་པ་མིན། །
སྒྲ་ཀུན་རྒྱང་ནས་གྲགས་པ་བཞིན། །
ཤར་ཏེ་ཐོས་སུ་རེ་བ་ཡིན། ། །
སྣ་ཆུ་ཐིགས་ཐིགས་འབབ་པ་འདི། །
མུ་ཏིག་དོ་ཤལ་བསྟར་བ་མིན། །
གསལ་འཚེར་ལང་ཚོའི་ཆབ་རོམ་དེ། །
གདུང་བྱེད་ཉི་མས་བཞུས་པ་ཡིན། །
སོ་ཡི་ཕྲེང་བ་ལྷུང་བ་འདི། ། །
སྐྱེ་འདོད་སེ་འུ་བརྗེས་པ་མིན། །
ཚེ་འདིའི་ཟ་ཁ་ཚང་བ་ཡིས། །
ཟ་བྱེད་ལག་ཆ་བསྡུས་པ་ཡིན། །
ཁ་ཆུ་ཐར་ཐར་བྱེད་པ་འདི། །
ས་ལ་ཆག་ཆག་འདེབས་པ་མིན། །
སྔོན་སྤྱད་ལོངས་སྤྱོད་ཐམས་ཅད་ལ། །
ཞེན་ལོག་ཐུད་ཀྱིས་འདེབས་པ་ཡིན། །
མི་གསལ་ལྡབ་ལྡིབ་སྨྲ་བ་འདི། །
༩68 3



ཉམས་མྱོང༌རྒན་པོའི་འབེལ་གཏམ།
སྐད་རིགས་གཞན་ཞིག་ཤོད་པ་མིན། །
དོན་མེད་ངག་འཁྱལ་སྨྲ་ཆེས་པས། །
ལྕེ་ཡང་ཨ་ཐང་ཆད་པ་ཡིན། ། །
བཞིན་རས་བསྡུས་ཤིང་མདོག་ངན་པ། །
སྤྲེའུའི་འདྲ་འབག་གྱོན་པ་མིན། །
གཡར་བའི་ལང་ཚོ་ཕྱིར་ཁྱེར་བས། །
མི་སྡུག་རང་མདོག་བསྟན་པ་ཡིན། །
མགོ་བོ་ཡུག་ཡུག་བྱེད་པ་འདི། །
གཞན་གྱི་བྱ་བར་འཕྱ་བ་མིན། །
མཐར་བྱེད་དབྱུག་པའི་སྣེ་ཕོག་པས། །
མ་བཟོད་ཀླད་པ་འདར་བ་ཡིན། །
ལམ་ལ་ཁ་གཏད་སྒུར་བ་འདི། །
རྒྱ་ཁབ་2བོར་ནས་འཚོལ་བ་མིན། །
ས་ལ་ལང་ཚོའི་ནོར་བུ་དང་། །
དྲན་པ་སྟོར་བའི་རྣམ་འགྱུར་ཡིན། །
(Tམཐར་བྱེད་ནི་གཤིན་རྗེའི་མིང་།
(2)རྒྱ་ཁབ་ནི་རྒྱ་ནག་གི་གོས་སོགས་འཚེམ་བྱེད་ཀྱི་ཁབ།



སྐོམ་སེལ་བདུད་རྩིའི་ཆུ་རྒྱུན། (༧)
ལངས་ཚེ་སུག་བཞི་འཛུགས་པ་འདི། །
ཕྱུགས་ཀྱི་ལད་མོ་བྱས་པ་མིན། །
བྱིན་པས་ལུས་པོ་མ་ཐེག་པར། །
རམ་འདེགས་ལག་པས་བྱེད་པ་ཡིན། །
སྡོད་ཚེ་ཆེམ་གྱིས་ལྷུང་བ་འདི། །
གྲོགས་ལ་འཁང་ར་བྱེད་པ་མིན། །
སྤྲོ་དགས་སེམས་ཀྱི་དཔྱང་ཐག་དང་། །
ལང་ཚོའི་ཟུངས་ཐག་ཆད་པ་ཡིན། །
འགྲོ་ཚེ་ཡོམ་ཡོམ་འཁྱོར་བ་འདི། །
མི་ཆེན་གོམ་སྟབས་བྱེད་པ་མིན། །
ན་ཚོད་ཁུར་པོ་ཧ་ཅང་རང་། །
ལྕི་བས་ཡོ་དྲང་ཤོར་བ་ཡིན། །
ལག་པ་ཡབ་ཡབ་འདར་བ་འདི། །
ནོར་ལ་ཧབ་ཤ་བྱེད་པ་མིན། །
ལག་པར་འོང་ཚད་གཅིག་ཅར་དུ། །
གཤིན་རྗེས་ཕྲོགས་ཀྱིས་དོགས་པ་ཡིན། །
(1ཧབ་ཤ་ནི་འདོད་རྔམས་ཆེན་པོའམ་ཧམ་སེམས་ཆེན་པོས་འཐོབ་ཐབས་བྱེད་པ།



ཉམས་མྱོང༌རྒན་པོའི་འབེལ་གཏམ།
བཟའ་བཏུང་ཉུང་ཤས་སྤྱོད་པ་འདི། །
ཟས་ལ་སེར་སྣ་བྱེད་པ་མིན། །
ལྟོ་བའི་མེ་དྲོད་ཉམས་པ་ཡིས། །
མི་རྒན་སྐྱེལ་གྱིས་དོགས་པ་ཡིན། །
གོས་ཆུང་སྲབ་བདེ་གྱོན་པ་འདི། །
ཡང་ཆོས་བྱས་ནས་འཁྲབ་རྒྱུ་མིན། །
ནང་གི་ལུས་སྟོབས་ཤོར་བ་ཡིས། །
གོས་ཀྱང་ཁུར་དུ་སོང་བ་ཡིན། །
སྟོད་དབུགས་འཚང་ཞིང་ཕུ་འདེབས་པ། །
གཞན་ལ་སྔགས་ལྕག་བརྡེག་པ་མིན། །
དབུགས་ཀྱི་འགྱུ་བ་བྲེང་བྲེང་འདི། །
ནམ་མཁར་ཡོལ་འདོད་སྔ་ལྟས་ཡིན། །
བྱ་སྤྱོད་ཐམས་ཅད་འགྱུར་བ་འདི། །
ཅོལ་ཆུང་གང་དྲན་བྱེད་པ་མིན། །
རྒས་པའི་གདོན་གྱིས་ཟིན་པ་ཡིས། །
རང་འདོད་དབང་ན་མེད་པ་ཡིན། །
ལས་དོན་ཐམས་ཅད་བརྗེད་པ་འདི། །
སྣང་ཆུང་ཧར་རྒྱུག་བྱས་པ་མིན། །



སྐོམ་སེལ་བདུད་རྩིའི་ཆུ་རྒྱུན། (༧)
རྟེན་གྱི་དབང་པོ་ཉམས་པ་ཡིས། །
དྲན་རིག་ཤེས་པ་རྡིབ་པ་ཡིན། །
ད་ལྟ་ང་ལ་འཕྱ་མི་དགོས། །
རྒྱས་པ་མ་བགོས་སྤྱི་ན་ཡོད། །
ལོ་གསུམ་ལོན་དུས་ཁྱོད་ལ་ཡང་། །
བང་ཆེན་སྔ་མ་སླེབས་ནས་འོང་། །
ངས་བཤད་རྣ་བར་མི་འགྲོ་སྟེ། །
ཉམས་མྱོང་ནང་ནས་སྐྱེས་ཏེ་འོང་། །
དེང་སང་ཚེ་ལོ་མར་འགྲིབ་པས། །
ང་ཡི་ལོ་ཙམ་ཁྱོད་མི་སྡོད། །
གལ་ཏེ་བསྡད་ན་ཚོད་འདི་ལ། །
ཁ་ཡང་ཆེར་གྲག་མི་ནུས་མོད། །
བྱས་པའི་ལན་དུ་གཞོན་ནུ་ཡིས། །
མིས་འཕྱ་ཁྱིས་འགོམ་བླ་འཚོང་པོ། །
ཁྱོད་འདྲ་བྱས་ཏེ་སྡོད་པ་ལས། །
སྔོན་དུ་ཤི་ན་དགའ་ཞེས་ཟེར། །
ལན་དུ་རྒད་པོ་ཁྲེལ་འཛུམ་བཅས། །
ཚེ་རིང་སྐྱིད་རྒྱག་འདོད་པ་ལ། །



ཉམས་མྱོང་རྒན་པོའི་འབེལ་གཏམ།
རྒས་པ་མི་འདོད་ཨ་རེ་གླེན། །
ཤི་ཡང་སྐྱིད་རྒྱུ་དཀའ་མོ་ཡིན། །
དད་ཟས་དཀོར་ཟས་མ་ཟོས་ཤིང་། །
དམ་ཚིག་སྡོམ་པ་ཚུལ་བཞིན་བསྲུངས། །
ཐོས་བསམ་སྒོམ་པ་བྱས་ཡོད་ན། །
ནམ་ཞིག་ཤི་ཡང་སྐྱིད་པ་ཡིན། །
ང་ནི་དེ་འདྲ་ཅུང་ཟད་ཀྱང༌། །
སེམས་ལ་འཛིན་རྒྱུ་མི་འདུག་པས། །
ཕུང་པོ་རྒས་རུང་གསོན་ན་དགའ། །
ཞག་གཅིག་ཡིན་ཀྱང་བསྡད་ན་སྙམ། །
བྱས་པས་གཞོན་ནུ་བློ་འགྱུར་ཏེ། །
བདེན་ནོ་བདེན་ནོ་རྒད་པོ་བདེན། །
མིག་གིས་མངོན་སུམ་མཐོང་བ་དང་། །
ཁྱོད་ཀྱིས་བཤད་པ་ངོ་འཕྲོད་པས། །
དམར་ཁྲིད་སེམས་ལ་འབབ་པ་བྱུང་། །
@དམར་ཁྲིད་ནི་གནད་དོན་དང་སྦས་དོན་རྗེན་པར་ཁྲིད་པའི་དོན།།
738



སྐོམ་སེལ་བདུད་རྩིའི་ཆུ་རྒྱུན། (༧)
ཆིག་བརྒྱུད་མན་ངག་གི་ཡི་གེ་རིན་པོ་ཆེའི་མཛོད།
རྫ་དཔལ་སྤྲུལ་ཨོ་རྒྱན་འཇིགས་མེད་ཆོས་ཀྱི་དབང་པོ། །
བརྗེད་མི་ཉན་པ་གསུམ་ཡོད་དེ། བཀའ་དྲིན་ཅན་གྱི་བླ་མ།
ཐུགས་རྗེ་ཅན་གྱི་སངས་རྒྱས། དྲན་པ་དང་ཤེས་བཞིན། དྲན་དགོས་
པ་གསུམ་ཡོད་དེ། བསླབ་པ་སྦྱིན་པའི་མཁན་པོ། བསླབ་པ་སྟོན་པའི་
ཆོས། བསླབ་བྱ་དམ་སྡོམ། ཡོད་དགོས་པ་གསུམ་ཡོད་དེ། ལུས་ན་
སེམས། མལ་ན་ལུས། སེམས་ན་ལྷོད། བརྗེད་ན་དགའ་བ་གསུམ་
ཡོད་དེ། ཁྲོ་བའི་དགྲ། ཆགས་པའི་ཡུལ། གཏི་མུག་གཉིད། འཛིན་
ན་དགའ་བ་གསུམ་ཡོད་དེ། ཚོགས་སུ་ཁ། གཅིག་པུར་ལག ནམ་
ཡང་སེམས། གསང་དགོས་པ་གསུམ་ཡོད་དེ། རང་གི་ཡོན་ཏན།
གཞན་གྱི་སྐྱོན། ཕྱིན་ཆད་ཀྱི་བསམ་བློ། ངོམ་མི་ཉན་པ་གསུམ་ཡོད་
དེ། གློ་བུར་གྱི་ངེས་འབྱུང་། གཡོ་སྒྱུའི་ཁུག་མགོ། འཕྲལ་གྱི་དགེ་སྦྱོར།
འགྲོར་མི་ཉན་པ་གསུམ་ཡོད་དེ། འཁོན་གྱི་གསེབ། མང་པོའི་ཚོགས།
རྩེད་མོའི་གྲལ། བཤད་མི་ཉན་པ་གསུམ་ཡོད་དེ། མི་མོས་པ་ལ་ཆོས།
མ་འདྲིས་པ་ལ་ལོ་རྒྱུས། མི་སྲིད་པའི་སྐད་ཆ། མི་དགོས་པ་གསུམ་ཡོད་
དེ། གྲོགས་ལ་དགའ་སྡུག གཏམ་ལ་འགྱུར་ལྡོག བྱ་བ་ལ་ངོ་ལྐོག་



ཆིག་བརྒྱུད་མན་ངག་གི་ཡི་གེ་རིན་པོ་ཆེའི་མཛོད།
བྱེད་མི་ཉན་པ་གསུམ་ཡོད་དེ། རང་མཐོང་གི་འགྱིང་། གཞན་གྱི་བླ་
བཙག སུ་ལའང་བརྙས་བཅོས། འཆོར་མི་ཉན་པ་གསུམ་ཡོད་དེ།
མཐོན་པོ་ལ་རྒྱུ། ཟོག་པོ་ལ་དད་པ། སུ་ལའང་སྙིང་གཏམ། བརྟག་མི་
ཉན་པ་གསུམ་ཡོད་དེ། མཛེས་མའི་ལུས། གྲོགས་ཀྱི་བྱ་བ། རང་གི་
ཡོན་ཏན། བསྟུན་དགོས་པ་ གསུམ་ཡོད་དེ། གཏམ་གྲོགས་དང་
བསྟུན། གོས་ཡུལ་དང་བསྟུན། སེམས་ཆོས་དང་བསྟུན། ཉན་མི་
ཉན་པ་གསུམ་ཡོད་དེ། གཞན་གྱིས་བསྟོད་པ། ཨ་གསར་གྱི་སྐད་ཆ།
ཤེས་མེད་ཀྱི་ཁ་ཏ། ཡིད་ཀྱིས་སྨོན་མི་ཉན་པ་གསུམ་ཡོད་དེ། ཕྱུག་པོའི་
རྒྱུ། མཐོན་པོའི་ཐོབ། འཕྱོར་པོའི་རྒྱུན། གཏམ་གྱིས་སྨོད་མི་ཉན་པ་
གསུམ་ཡོད་དེ། ཡུལ་སྡེས་བརྩི་བའི་མི། གཞན་གྱིས་བཙོང་རྒྱུའི་ནོར།
རང་ལ་བརྩེ་བའི་བཤེས། བསྟོད་མི་ཉན་པ་གསུམ་ཡོད་དེ། ཀུན་གྱིས་
སྨད་པའི་མི། རང་མཐོང་ཅན་གྱི་གླེན་པ། ཅང་མི་ཤེས་པའི་བྱིས་པ།
བསྟོད་སྨད་གཉིས་ཀ་མི་ཉན་པ་གསུམ་ཡོད་དེ། རང་གི་ཉེ་འབྲེལ།
རྒྱུས་མེད་ཀྱི་བླ་མ། ལར་སུ་ལ་ཡང་། དེ་ལ་སོགས་པ་དུ་མ་ཞིག་ཡོད་དེ།
མདོར་དྲིལ་ན་དུས་ནམ་ཡང་རང་གིས་རང་ལྟོས། མ་བརྗེད། ཆོས་
དང་འཇིག་རྟེན་གཉིས་ཀ་འདིར་འདུས། གདམས་ངག་ཚིག་གཅིག་
ཡིན། ཤིན་ཏུ་ཟབ།
675a



སྐོམ་སེལ་བདུད་རྩིའི་ཆུ་རྒྱུན། (༧)
དམ་བཅའ་བརྟན་པར་གདམས་པ། ༧
འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོ།
གང་ཞིག་ཇི་ལྟར་ཁས་འཆེས་པ། །༧
འགྱུར་བ་མེད་དོ་དམ་བཅའ་བརྟན། །
དམ་བཅའ་བརྟན་ན་རང་དོན་འགྲུབ། །
གཞན་གྱིས་འདི་ཡི་ཚིག་གཟུང་འོས། །
ལེགས་པར་དཔྱད་ནས་ཁས་འཆེས་པ། །
བསྐལ་པའི་མཐའ་ཡང་གཏོང་མི་རུང་། །
དམ་བཅའ་ཉམས་པས་ཅི་འཇིགས་པ། །
དེ་ཙམ་རྒྱལ་ཁྲིམས་ཀྱིས་མི་འཇིགས། །
གཏམ་དང་མནའ་ལ་མི་བརྩི་བའི། །
མི་དེ་ཁྲོལ་ཚགས་)ཇི་བཞིན་དུ། །
(1)རྩོམ་འདི་ནི་《 ལེགས་པར་བཤད་པོ་དཔལ་འདུ་བའི་ནོར་བུ་》ཞེས་པ་ལས་དྲངས།
（2)ཁས་འཆེས་པ་ནི་ཁས་བླངས་པའི་དོན། །
(3) ཁྲོལ་ཚགས་ནི་འབྲུ་རིགས་ཚགས་བྱེད་ཀྱི་ཡོ་བྱད་ཅིག་གི་མིང་།



དམ་བཅའ་བརྟན་པར་གདམས་པ།
བཟང་པོའི་བཅུད་ཀྱིས་དབེན་པ་ཡང་། །
རྟགས་དེ་ཁོ་ནས་ཡང་དག་ངེས། །
འདི་འདྲའི་མི་ལ་ལྷ་དང་དཔལ། །
ལྗོན་ཤིང་བསྐམ་པའི་གྲིབ་བཞིན་དུ། །
གཞན་དང་གཞན་དུ་བྱོལ་བ་ལ། །
ཐེ་ཚོམ་ཙམ་ཡང་སྲིད་མ་ཡིན། །
དམ་བཅའ་ཅི་ཙམ་བརྟན་གྱུར་པ། །
དེ་དང་དེ་ཙམ་ཡིད་རྟོན་གནས། །
ཡིད་རྟོན་གནས་སུ་ཅི་རུང་བ། །
དེ་ལྟར་ལྷ་དང་དཔལ་ཀྱང་གནས། །
དམ་པ་རྣམས་ཀྱིས་སྨྲས་ཟིན་ཚིག །
དོན་ཆེན་མེད་ཀྱང་ལྡོག་དཀའ་ན། །
དོན་ཆེན་ལྡན་དང་མནའ་བོར་བའི། །
ཚིག་ལ་ལྡོག་པ་ག་ལ་སྲིད། །
དམན་པ་རྣམས་ལ་སྲོག་ཕོངས་པ། ། 2
(1)བྱོལ་བ་ནི་གཡོལ་བའམ་བྲོས་པའི་དོན།
(2)སྲོག་ཕོངས་པ་ནི་སྲོག་ཕངས་པ་སྟེ་སྲོག་ལ་ཤིན་ཏུ་གཅེས་ཤིང་གཙིགས་ཆེན་བྱེད་པའི་དོན། །



སྐོམ་སེལ་བདུད་རྩིའི་ཆུ་རྒྱུན། (༧)
དེ་བཞིན་མཆོག་ལ་དམ་བཅའ་ཕོངས། །
དམན་པས་དམ་བཅའ་དོར་བ་ལ། །
མཆོག་རྣམས་ཤིན་ཏུ་ངོ་མཚར་བྱེད། །
མཆོག་རྣམས་ཀྱིས་ནི་དམ་བཅའི་དོན། །
སྲོག་གཏོང་བ་ལ་དམན་པ་རྣམས། །
ངོ་མཚར་བྱེད་ཀྱང་དམ་བརྟན་ལ། །
ཡོན་ཏན་ཆེ་བར་མི་སེམས་ཀྱང་། །
དམན་པ་རྣམས་ཀྱི་རྒྱུད་སྤངས་ནས། །
དམ་པའི་རྒྱུད་ལ་རྟག་གནས་པ། །
དམ་བཅའ་བརྟན་པ་ཞེས་བྱ་བའི། །
ཡོན་ཏན་འཇིག་རྟེན་ཆེ་བའི་རྒྱན། །



གསང་གྲོས།1
རིན་ཆེན་བཀྲ་ཤིས།
ཉི་མ་ནི་འདར་སིག་སིག་ནུབ་རིའི་ཕག་ཏུ་ཡིབ་ལ་ཉེ། ཞིང་
ཚིགས་ཀྱི་སིལ་སྡོང་རྣམས་སྐྱི་བསེར་རླུང་གིས་བདས་ནས་ཕར་ཡོ་ཚུར་
ཡོ་བྱེད་ཅིང་། བྱ་བྱིའུ་རྣམས་ཀྱིས་ཀྱང་སྐད་སྙན་སྒྲོག་བཞིན་རང་རང་
གི་ཚང་དུ་འཛུལ། རྒན་རྒོན་རྣམས་ཀྱིས་ལག་ཏུ་ཕྲེང་བ་དང་མ་ཎི་
འཁོར་ལོ་བཟུང་ནས་ནུབ་ལ་ཉེ་བའི་ཉི་མའི་ལས་དབང་ལ་སེམས་ཁུར་
བྱེད་པ་བཞིན་རྒྱ་སྒོར་བུད་དེ་གྱང་རྩེ་ནས་ཁ་མུར་མུར་གྱིས་ཡིག་དྲུག་བློ་
ཞིང་། བྱིས་པ་རྣམས་ཀྱིས་བདེ་ལ་ཁོད་སྙོམས་པའི་གཡུལ་ ཁ་ནས་
དགའ་སྤྲོའི་ངང་སྤོ་ལོ་རྩེ་བཞིན་མཆིས། ཁྱིམ་ཚང་དག་གི་དུད་ཁུང་
ལས་རིམ་བཞིན་དུ་བ་སྔོ་ལྷོག་ལྷོག་ཏུ་འཕྱུར་བ་ལས་མེ་སྟག་ཀྱང་དམར་
འཚུབ་འཚུབ་བྱེད་ལ། བུད་མེད་འགའ་རེས་ཕྱེ་ལག་ཀྱང་མ་བཀྲུས་
པར་སྒོ་ཁར་ཡོང་སྟེ་སྐད་གསང་མཐོན་པོས་རང་རང་གི་བུ་བུ་མོ་འབོད་
པའམ་ཡང་ན་སྡིགས་པ་དང་། ལ་ལས་ར་ཁྱུ་དང་ལུག་ཁྱུ་སྒོ་ཁར་ཡོང་
(0)༡༩༨༧ལོའི་《སྦྲང་ཆར》དེབ་བཞི་པ་ལས་བདམས།
79a



སྐོམ་སེལ་བདུད་རྩིའི་ཆུ་རྒྱུན། (༧)
བས་འཚུབ་ཤ་ལང་བཞིན་ཡོད། སྐབས་འདིར་སུས་བལྟས་ཀྱང་དགོང་
ཇ་ལོན་ཡོད་པ་ཤེས་ངེས་རེད། །
ཨ་ཡེ་འབྲུག་མོས་ཁྱམས་རའི་ཐབ་ཆུང་ནང་དུ་ཀེ་ཚེའི་གཞུང་རྟ་
འགའ་བརྫངས་རྗེས། གཉེར་མས་ཁེངས་པའི་གདོང་གི་རྔུལ་ཆུ་ཕྱིས་
ཤིང་། གཡས་གཡོན་གྱི་ར་མ་རྣམས་ལ་བལྟས་ཏེ་ལུ་བཞིན། “ མུག་
ཐབ་འདིའི་ནང་དུ་དུ་བ་མི་འགྲོ་བ་ཅི་རེད། ར་ལྤགས་བཤུ་རྒྱུ་འདི་ཚོ།
བཟང་མོ། ར་མ་ནང་ལ་བཀག་ན་མི་ཆོག་གམ་” ཟེར་བཞིན་ཀེ་ཚེའི་
གཞུང་རྟ་སྤར་གང་བླངས་ཏེ་མཆུ་ཏོ་བསྲིངས་འོངས་པའི་ར་མ་ཞིག་གི་
མགོ་ལ་བརྒྱབ། །
བཟང་མོས་ཕྱེ་རྫི་འཕྲོ་བྱས་ནས་མྱུར་དུ་ཁྱམས་ལ་ཡོང་སྟེ། ར་
མ་རྣམས་འདེད་བཞིན་པའི་དུས་སུ་བྱིས་པའི་ངུ་སྐད་གོ་བྱུང་བས་བྲེལ་
འཚུབ་ཀྱི་ངང་ནས་སླར་ཡང་ཁྱིམ་དུ་རྒྱུགས།
“ བུ་ཕྲུག་སྙོར་སྐྱོང་བྱེད་མི་ཐུབ་ན་ཨ་མ་བྱས་ནས་ཅི་བྱེད། ང་
རྒན་མོ་ལོ་བདུན་ཅུར་སོན་ཀྱང་ཁྱོད་ གཉིས་ཀ་ལྟ་བུའི་བཟའ་ཚང་
གཏན་ནས་རིག་མ་མྱོང་། གཅིག་ཕྱི་ནས་ཡར་ལྡོམ་མར་ལྡོམ་དང།
གཅིག་གིས་ཡུལ་ནས་རུལ་མའི་ལས་ཀ་ཏག་ཏག་ལས་བཞིན་འདུག
ཨ་ཨ། ཁྱིམ་གྱི་ལས་ཀ་འདི་ལྟ་བུ་ཞིག་ཀྱང་ལས་མི་ཐུབ་ན་ཁྱོད་ཀྱིས་ཅི་
བྱེད། དང་མ་ང་གཅིག་པུས་ལོ་ལ་ལོ་མཐུད། ཟླ་ལ་ཟླ་མཐུད་ནས་ས་



ཞིང་དེ་འདྲ་མང་པོ་ཞིག་ལས་པར་མ་ཟད། ད་དུང་ཁྱིམ་ལས་སོགས་
ཀྱང་ང་གཅིག་པུས་ལས་པ་རེད། ཁྱོད་ལ་མཚོན་ན་རང་གི་མག་པའང་
སྤར་བའི་ནང་དུ་གཅུན་མི་ཐུབ་པ་ཅི་ཡིན། མག་པ་གོ་ཁའི་མེ་ཡོག་ཡིན་
ཟེར་བ་མ་ཐོས་སམ།” ཨ་ཡེ་འབྲུག་མོ་མ་དགའ་བས་ཁ་ཤ་གཉིས་ལྷབ་
ལྷུབ་ཏུ་འགུལ།
“ མག་པ་དང་བུ་མོ་མི་འདྲ་རྒྱུ་ཅི་ཡོད།” བཟང་མོས་ཕྱེ་རྫི་ཞོར་
དུ་སྐད་གདངས་དམའ་མོས། “རྒྱ་མཚོ་ཕྱི་ལ་སོང་ན་ཡང་ཟས་ཞིམ་པོ་
ཟོས་ཤིང་། ཆང་མངར་མོ་འཐུང་གི་མེད་པར། ཁོ་ཞོར་ལས་ལ་སོང་བ་
རེད་”ཅེས་སྨྲས།
“ཞོར་ལས། ཡུལ་ནས་ཞོར་ལས་བཙལ་ན་མི་ཆོག་པ་ཨེ་རེད།
ཁྱོད… ” ཨ་ཡེ་འབྲུག་མོའི་སྐྲ་དཀར་པོ་དུང་ལོ་ལྟར་གྱུར་ཡོད་
ནའང་། རྣ་ཤེས་ད་རུང་མ་ཉམས་པས་ཁོ་མོར་མི་དགའ་བའི་ཚིག་
གཅིག་བཤད་ནའང་མྱུར་དུ་ཐོས་འགྲོ་བ་རེད། ཁོ་མོས་ཁོང་ཁྲོའི་ཆུ་
རྙོག་རྣམས་ལྷག་མ་མེད་པར་བཟང་མོའི་སྟེང་དུ་འབྱོ་འདོད་ཀྱང་མགྲིན་
པར་ཤིང་བལ་བརྫངས་པ་ལྟར་བརྣངས་ནས་ཚིག་མཚམས་རྦད་དེ་ཆད་
སོང་།
སྐབས་དེར་སྒོ་ནས་མི་གཉིས་ཀྱིས་ཚིག་ལྡབ་བེ་ལྡིབ་བེ་ཞིག་
བཤད་ཀྱིན་ཡོད་པ་ཐོས། མི་གཅིག་གིས་“ ངས་མི་ཉོ་” ཟེར་བཞིན་
81_o



སྐོམ་སེལ་བདུད་རྩིའི་ཆུ་རྒྱུན། (༧)
ནང་དུ་ཡོང་བ་དེ་ནི་རྒྱ་མཚོ་རེད། ཨ་ཡེ་འབྲུག་མོས་རྒྱ་མཚོ་ནང་དུ་
ཡོང་བ་ལ་མིག་ཟུར་གྱིས་ཀྱང་མི་ལྟ་བར་མ་ཎི་འདོན་བཞིན་འདུག་མོད།
འོན་ཀྱང་བཟང་མོའི་ངོ་ལ་དགའ་སྤྲོའི་འཛུམ་མདངས་ལྷུག་པར་རྒྱས་ཏེ་
མགྱོགས་མྱུར་གྱི་ངང་ནས་རྒྱ་མཚོའི་ཕྲག་གི་ཏ་ལེན་སར་བླངས་རྗེས་ཇ་
དཀར་ཡོལ་གང་ལག་ཏུ་བཞག
“ སྒོ་ནས་ཁྱོད་ལ་ཁ་བརྡ་བྱེད་པ་དེ་སུ་རེད།” ཡུད་ཙམ་འགོར་
རྗེས་ཨ་ཡེ་འབྲུག་མོས་མ་ཎི་འདོན་མཚམས་བཞག་ནས་དྲིས། །
“ ཚོང་པ་ཞིག་ཡིན་ཟེར་མོད་ལག་ན་སྲམ་མ་གཏོགས་གཅིག་
ཀྱང་མེད།” རྒྱ་མཚོས་མགོ་བོ་ཡར་དགྱེ་སྟེ་སྐད་ཆུང་ངུས་བཤད། །
གློ་བུར་དུ་ཨ་ཡེ་འབྲུག་མོ་གཉིད་ལས་སད་པ་ལྟར་“ བཟང་གི
ནང་ལ་བོས་ཤོག་” ཟེར།
བཟང་མོས་ཚོང་པ་ནང་དུ་བོས་པ་ན། ཨ་ཡེ་འབྲུག་མོས་སྲམ་
གོང་སྒོར་ལྔ་བརྒྱ་ལ་གཏམ་ནས་ཉོ་རྒྱུ་ཐག་གིས་བཅད་རྗེས། སྒམ་ཆུང་
ཞིག་གི་ནང་ནས་སྒོར་མོ་ལྔ་བརྒྱ་བླངས་ཏེ་ཚོང་པར་བྱིན།
“ང་ལ་སྲམ་ཉོ་མི་དགོས། གཞུག་ནས་རྒྱ་མཚོས་ལག་སྐྱོར་
འཁོར་ལོ་ཉོ་དགོས།” བཟང་མོས་ཚོང་པའི་ལག་ནས་འཕྲོག་པ་བཞིན་
སྒོར་མོ་བླངས་ཏེ་རྒྱ་མཚོར་སྤྲད། །
“ གླེན་རྒན་མ། ཁྱོད་ལ་ཤོམ་ལཱ་བཟང་པོ་ཞིག་ཀྱང་མེད་པར་ད་



དུང་མི་དགོས་ཟེར་དོན་ཅི་ཡིན།" ཨ་ཡེ་འབྲུག་མོས་“ གླེན་རྒན་མ་”
ཟེར་བ་ནི་བཟང་མོར་ཤ་ཚ་བའི་རྟགས་ལོས་ཡིན། ཁོ་མོས་རྒྱ་མཚོའི་
ལག་ནས་སྒོར་མོ་ཕྱིར་ཚོང་པར་སྤྲད་པ་དང་། སྲམ་བླངས་ནས་ཡང་
དང་ཡང་དུ་བལྟས།
“ རྗེས་ནས་ངས་སྲམ་སླ་མོ་ཞིག་ཉོ། སྲམ་འདི་ངོ་མ་རིན་གོང་
མཐོ་བར་འདུག” ཅེས་རྒྱ་མཚོས་ཀྱང་ཚིག་འབྲུ་གསལ་ལ་མི་གསལ་བ་
ཞིག་ལབ། །
“ཁྱི་ལྤགས་ཤིག་ཉོས་ན་སླ་བ་མ་གཏོགས་སྲམ་སླ་མོ་ཞིག་གང་
ན་ཡོད། རྗེས་ནས། ངས་ཁྱོད་ཀྱི་རྗེས་ནས་ཞེས་པ་ཉན་ནས་སུན་
སོང་།” ཨ་ཡེ་ འབྲུག་མོས་སྲམ་བཟང་མོའི་ ལག་ ཏུ་ བཞག་ནས།
“ངས་ཁྱོད་ལ་བཙན་གྱིས་མ་ཉོས་ན་རྒྱ་མཚོས་ཁྱོད་ལ་ཅི་ཞིག་ཉོས་མྱོང་
ངམ། སོང་ལ་སྒམ་ནང་དུ་ཞོག་” ཅེས་བཤད། །
དགོང་ཇ་འཐུངས་རྗེས་ཨ་ཡེ་འབྲུག་མོ་དང་བཟང་མོ་གཉིས་ཉལ་
ཞིང་། རྒྱ་མཚོས་ཚོང་པ་བསྐྱལ་ནས་ཅུང་འགོར་རྗེས་ཕྱིར་ལོག
“ ཁྱོད་གང་ལ་སོང་།” བཟང་མོས་ཉལ་ཐུལ་ལས་གདོང་ཕྱེད་
ཕྱིར་བུད་ནས་རྒྱ་མཚོ་ལ་བརྩེ་བའི་ངག་གིས་དྲིས། །
“ ངས་ཚོང་ཕྱིར་བསློགས་པ་ཡིན། ད་ཐེངས་ང་ཞོར་ལས་ལ་
སོང་ནས་སྒོར་མོ་སྟོང་ཚོ་གསུམ་ཁྱེར་ཡོང་བའི་སྟེང་དུ་སྲམ་རིན་སྒོར་མོ་



ལྔ་བརྒྱ་འདི་བསྣན་ན་ལག་སྐྱོར་འཁོར་ལོ་ཞིག་ཉོ་ཐུབ། འོན་ཀྱང་ཨ་
མས་ཤེས་ན… .”
“ དེ་ལ་སྐྱོན་ཅི་ཡོད། མི་གསུམ་ཁ་འཆམས་ན་ར་མ་རྒྱ་རྒྱ་ཁྱི་རུ་
བསྒྱུར་ནུས་ཟེར་བ་མ་ཐོས་སམ། ”
ནམ་གུང་གི་མུན་པས་ས་སྟེང་ཐམས་ཅད་ཡོངས་སུ་བསྒྲིབས་
ཡོད་ནའང་། ཁོ་ཚང་གི་ཁྱམས་ན་ད་དུང་དཀར་མེའི་འོད་ཀྱིས་དཀར་
གསལ་ལེར་འདུག



ཕྱུག་པོར་གྱུར་རྗེས།
ཕྱུག་པོར་གྱུར་རྗེས། 0
རྡོ་རྗེ་རྒྱ་མཚོ།
“ ཨ་ཕ། ཁ་བ་འབབ་ཉེན་ཆེ། ལུ་གུ་རྣམས་ད་རུང་” ཞེས་ལོ་
བདུན་ཡས་མས་ཀྱི་བྱིས་པ་དེའི་སྐད་ཆ་ཕ་རྒན་གྱིས་ཐོས་པ་ན། “ འོ།
ཅི་མ་བདེན་གཅེས་ཕྲུག རེམ། རེམ་” ཟེར་བཞིན་ལུག་རར་རྒྱུགས་
ནས་ལུ་གུ་རྣམས་རྩེ་ཁང་དུ་བསྡུས། །
ཁ་བ་དངོས་གནས་བབས་པར་མ་ཟད་རིམ་གྱིས་ཇེ་ཆེ་ཇེ་ཆེར་
སོང། རྒད་པོ་དེས་ལག་གཡས་རྩེ་རའི་ཁར་བཞག་སྟེ་བྱང་རླུང་འུར་
འུར་དུ་གཡུག་པ་དང་བསྟུན་ནས་སྐྱོད་པའི་ཁ་བའི་འདབ་མ་རེ་རེའི་
འོག་ཏུ་ཟུམ་ཟུམ་རེ་བྱེད་པའི་མིག་གཉིས་བྱང་ཕྱོགས་སུ་ཅེར་ཏེ་ “ ཨ་
སྤྲང་གནམ་པོ། འདྲེ་གནམ་པོ་” ཞེས་གནམ་རྒན་མར་སྡིགས་མོ་བྱས།
སྐབས་དེར་“ ཨ་ཕ། ཨ་ཕ་” ཞེས་བུ་ཆུང་དེས་འབོད་བཞིན་ལུ་གུ་
གཅིག་པང་དུ་བཟུང་ནས་རྒན་པོ་དེའི་ཕྱོགས་སུ་རྒྱུགས་སོང་། “ གང་
༡༩༨༧ལོའི་《སྦྲང་ཆར》དེབ་གཉིས་པ་ལས་བདམས།
(2)རྩེ་ཁང་ནི་ཡུལ་སྐད་དེ་ལྕི་བས་བརྩིགས་པའི་ལུ་གུ་འཇུག་སའི་ར་བ་ལ་རྩེ་ཁང་ངམ་རྩེ་ར་
356



སྐོམ་སེལ་བདུད་རྩིའི་ཆུ་རྒྱུན། (༧)
ན་འདུག ལུ་གུ་དེ་གང་ན་འདུག ཡང་བདག་མེད་ཅིག་མིན་ནམ་”
ཞེས་ཁོ་རང་ཁྲོ་ཉམས་དང་བཅས་བཤད་ཅིང། ཡང་དོགས་པ་ཞིག་
སྐྱེས་པ་ལྟར་ཁོང་ཚང་གི་རྩེ་རའི་ནང་གི་ལུ་གུ་རྣམས་ལ་ལྟ་ཡག་ཅིག་
བྱས་ཏེ། “ ཧིན། ཡང་བདག་མེད་ཅིག་རེད། བདག་བྱས་ཀྱང་ཅི་ལ་
ཕན” ཟེར་བཞིན་སྔར་ལས་ཁྲོས་ཤིང་ལུ་གུ་ཚུར་ཕྲོགས་ནས་ལུག་རའི་
ཕྱིར་བསྐྲད་པར་མ་ཟད། ད་རུང་ཚུར་འོངས་ནས་བུ་ཆུང་དེར་འགྲེམ་
ལྕག་གཅིག་གཞུས་ཤིང་སྡང་མིག་གིས་ལྟ་བཞིན་སྦྲ་ནང་དུ་འཛུལ།
ཁ་བ་ད་རུང་འབབ་བཞིན་འདུག ཕལ་ཆེར་སྔར་ལས་ཀྱང་ཇེ་
ཆེར་འགྲོ་བ་འདྲ། བུ་ཆུང་དེའི་མཁུར་ཚོས་གཉིས་སྐེ་རྒྱན་གྱི་བརྒྱུས་
ཐག་ཆད་པ་ལྟར་བཞུར་བའི་མིག་ཆུ་དང་ཁ་བས་བརླན་པར་བྱས་པས་
དམར་པོར་གྱུར་ཅིང་ཁ་ བའི་ ཁྲོད་ དུ་ ལངས་འདུག ཁོས་མཆུ་ ཏོ་
སྤགས་ ཤིང་ཁྲོ་ཉམས་དང་བཅས་མིག་ཆུ་འབྱིད་བཞིན་ལུག་རའི་ཕྱིར་
སོང་། ལུ་གུ་དེ་ཁ་བའི་ནང་དུ་འདར་སིག་སིག་ཏུ་འཆི་ལ་ཉེ་བས་ཁོས་
སྙིང་རྗེ་སྙམ་བཞིན་ལུ་གུ་པང་དུ་བླངས་ནས་རྩེ་ཁང་གམ་གྱི་ཁ་བའི་ནང་
དུ་བསྡད།
རྒད་པོ་དེ་ཁྱིམ་དུ་སོང་ནས་དོ་ཆ་རྣམས་ཡར་འཇོག་མར་འཇོག་
1)སྤགས་ནི་ཡུལ་སྐད་དེ་སྦོས་པའི་དོན།



གང་ལེགས་བྱས། ཁོས་ཕུ་རུང་གཉིས་ཕུད་ཅིང་ནང་ལཱའི་ཕུ་རུང་གིས་
རྔུལ་ཆུ་འབྱིད་བཞིན་པའི་སྒང་དེར། “ ཀི –– ཨ་ཁུ་བསོད་ནམས་”
ཞེས་ཁོང་གི་མིང་ནས་འབོད་པ་ཐོས་པས། ཁོས་གནམ་ངན་འདི་
འདྲའི་ནང་དུ་སུ་འོང་སྙམ་བཞིན་མྱུར་བར་སྒོར་བུད་པ་ན། ཐག་མི་
རིང་བ་ནས་མི་ཞིག་ཚུར་རྒྱུགས་འོངས། “ འོ། ཁྱོད་ཡིན་ནམ་” ཞེས་
སྐྱ་མི་དེ་ལ་བསུ་ཚིག་དྲངས། སྐྱ་མི་དེ་ཡིན་རྒྱུ་ནི་ཁོང་ཚང་དང་དེའུ་ཕར་
ནང་ཚུར་ནང་བྱས་ནས་བསྡད་ཡོད་པའི་ནུ་བོ་ཚང་གི་བུ་ཆུང་ཡིན་
འདུག “ དེ་ལྟར་བྲེལ་དོན་ཅི་ཡིན་” ཞེས་དྲིས། གསར་བུ་དེས།
“ ཨ་ཁུ་ལགས། ལུ་གུ་ཞིག་མཐོང་ངམ། ངེད་ཚང་གི་ལུ་གུ་ཞིག་བོར་
སོང་”ཞེས་དྲིས་ཚེ། ཁོང་གི་གདོང་ལ་བརྗོད་མི་ཤེས་པའི་ཉམས་ཤིག་
ཤར་ཏེ། ཕར་ལྟ་ཚུར་ལྟ་ཙམ་བྱས་པ་ན། ཁོང་ཚང་གི་བུས་ལུ་གུ་པང་
འདུག་པ་མཐོང་བས། “ འོ། ངས… ” ཞེས་རྐྱེན་གང་ཡིན་མི་
ཤེས་པའི་ལུད་པ་གཅིག་གིས་ཁོང་གི་གཏམ་འཕྲོ་གཅོད་པར་བྱས།
ཁ་བ་སྔར་ལས་ཀྱང་དྲག་ཏུ་འབབ་བཞིན་འདུག་པ་དེས་འཇིག་
རྟེན་གྱི་མི་གཙང་བའི་ལུང་ཀྱོག་ཐམས་ཅད་གཡོགས་ཏེ་ར་རིའི་དྲི་ངན་
ཐམས་ཅད་དག་གཙང་བྱེད་བསམ་པ་དང་འདྲ་མོད། འོན་ཀྱང་དེས་
མིའི་སེམས་ཀྱི་མི་གཙང་བ་རྣམས་དག་གཙང་བྱེད་ཐུབ་བམ།



སྐོམ་སེལ་བདུད་རྩིའི་ཆུ་རྒྱུན། (༧)
རྟ་འདེམ་པའི་རྩོད་གླེང་།)
ལྷ་མཆོག་རྒྱལ།
ཨ་ཁུ་དཔལ་ལྡན་གྱིས་བུ་ལ་རྟ་བཟང་པོ་གཞན་གྱི་ཁྲོད་ནས་ངོམ་
ཆོག་པ་ཞིག་ཉོ་བསམ་སྟེ། སྡེ་བའི་ནང་གི་རྟ་དཔྱད་མཁས་པ་ཚོར་བློ་
བསྡུར་བ་ན། རྟ་བཟང་ངན་གྱི་ཚད་གཞི་འཛིན་ཚུལ་ལ་ཀུན་གྱིས་རང་
རང་གི་འདོད་སྟངས་སྣ་ཚོགས་གླེང་ཡང་། ཕལ་ཆེར་ཐ་དད་དུ་གྱུར་
པའི་ཨ་ཁུ་མཁྱེན་རབ་དང་ཤེར་གྲགས་གཉིས་ཀྱི་ལྟ་ཚུལ་ལ་མ་འདུས་པ་
མེད། །
ཨ་ཁུ་མཁྱེན་རབ་ཀྱིས་བལྟས་ན་རྟའི་བཟང་ཆ་གཙོ་བོ་ནི་གཡུང་
བསྲན་འཛོམ་དགོས་པ་དེ་ཡིན་ཞིང་
། སྐྱེ་ཕོ་མོ་རྒན་གཞོན་སུ་ཞོན་ཡང་
སྐྲག་མི་དགོས་པ་དང་། སྐབས་འགར་རུ་ཉུལ་འདྲར་སོང་ན་ཡང་གང་
ནས་གློད་ན་དེ་རུ་འདུག་པ། དོ་པོ་༧རེ་འགེལ་དགོས་ཀྱང་ཁལ་མའི་གོ་
ཆོད་པ་ཞིག་ཡིན་ན་ད་གཟོད་ཁྱིམ་ཚང་ལ་མཁོ་བའི་རྟ་བེད་ཆེན་ཡིན།
J༡༩༨༧ལོའི་《སྦྲང་ཆར་》དེབ་དང་པོ་ལས་བདམས།
(2དོ་པོ་ནི་ཕྱུགས་ཁལ་གྱི་ཕྱེད་ཀྱི་ཚད་ལོངས་པའི་དངོས་རྫས་ཀྱི་མིང་སྟེ། ཡུལ་སྐད་དུ་དོ་ཡ་
དང་དོ་ཡས་ཟེར། འདིར་ཁལ་གྱི་དོན།



རྟ་འདེམ་པའི་རྩོད་གླེང།
དེ་ལས་གཞན་ད་དུང་རྒྱབ་སྤུ་ཁ་ཡག་དགོས། མ་གཞི་རྟ་རྩལ་མེད་ཅིག་
ཡིན་ཡང་། གལ་ཏེ་སྤུ་མདོག་མཛེས་པོ་ཞིག་ཡོད་ན་ཉོ་མཁན་གསར་
པའི་མདུན་དུ་རིན་གོང་གཞན་ལས་ལྷག་པ་བྲིན་ཐུབ། རྒྱུགས་གོམ་པ་
ནི་ཡུན་ཐུང་ཙམ་གྱི་ཉམས་སྲིང་སྤྱད་ལ་མ་གཏོགས་མི་ཕན་པས་ཡོད་
མེད་ལ་དེ་འདྲའི་རེ་འདུན་འཛིན་མི་དགོས།
ཨ་ཁུ་ཤེར་གྲགས་ཀྱི་འདོད་ཚུལ་ནི་ཏག་ཏག་གོང་གི་ལྟ་ཚུལ་དེ་
དང་གོ་ལྡོག་པར་གྱུར། རྟའི་བཟང་ཆ་གཙོ་བོ་ནི་རྒྱུགས་གོམ་ལག་
འཛོམ་དགོས། གཡུང་བསྲན་ གཡག་ལའང་ཡོད། སྐྱེ་ཕོ་མོ་རྒན་
གཞོན་ཀུན་ཞོན་ཆོག་ན་བོད་ཆེན་ཡིན་མོད། མི་གང་ཡིན་གྱིས་ལྷམ་
ལྟར་བཀོལ་སྤྱོད་བྱེད་ཐུབ་ན་ཅང་ཤེས་མགྱོགས་འགྲོ་)ཞིག་གི་མཚན་
ཉིད་ནི་མི་ཚང་། གང་ནས་གློད་ན་དེ་རུ་ས་གཞན་ལ་མི་འགྲོ་བ་ལེ་ལོ་
ཅན་གྱི་བློ་ཐོག་ལ་འཁོར་ན་ཡང་། གལ་ཏེ་རྐུན་པོ་ཧམ་སེམས་ཅན་
འདྲར་ཤོར་ན་ཡང་དེའི་རྒྱུ་ནོར་དུ་འགྱུར་སྲིད། ཕྱིའི་སྤུ་མདོག་ལེགས་
ན་སྐབས་རེར་ཉོ་མཁན་བསམ་མེད་ལ་ལའི་མགོ་རྨོངས་པར་བྱེད་སྲིད་
ཀྱང་། ནང་བང་རྩལ་མེད་ན་ཕྱི་རྟ་ཀོ་མཛེས་པས་ཅི་ལ་ཕན། ཞེས་པ་
སོགས་ལྟ་ཚུལ་དེ་གཉིས་ལ་གཏོགས་པའི་མི་རྣམས་ཀྱིས་རྩོད་གླེང་བྱས་
[ཅང་ཤེས་མགྱོགས་འགྲོ་ནི་ཅང་ཤེས་རྟ་ཕོའི་མིང་།



སྐོམ་སེལ་བདུད་རྩིའི་ཆུ་རྒྱུན། (༧)
ཏེ་གང་བཟང་གི་རྟིང་ཐག་མ་ཆོད་པའི་སྐབས་ལ། ཨ་ཁུ་དཔལ་ལྡན་
གྱིས་ས་སྟོད་ཕྱོགས་ཀྱི་རྟ་དཔྱད་མཁན་ཞིག་ཡིན་ཟེར་བའི་དབུ་སྐྲ་དང་
སྨྲ་ར་ཚང་མ་དུང་ལྟར་དཀར་བ། བཞིན་གྱི་རྣམ་པ་ལེགས་ཤིང་འགྲོ་
འདུག་ཡང་བའི་བགྲེས་པོ་ཞིག་ཁྲིད་ཡོང་བ་དེས། ཕྱོགས་གཉིས་ཀའི་
ལྟ་ཚུལ་ལ་ཞིབ་ཏུ་མཉན་རྗེས། “ད་ཁྱོད་ཚོས་རྩོད་གླེང་བྱས་པས་རྟིང་
ཐག་མི་ཆོད། དེས་ན་རང་རང་གི་བློར་འབབ་པའི་རྟ་དངོས་སུ་ཁྲིད་
ཤོག་དང་། གང་བཟང་བལྟས་པས་ཤེས་སོ་” ཞེས་པ་ན། “ དེ་དེ་
བཞིན་ལེགས་སོ་” ཞུས་ཏེ། རང་རང་གིས་སྔོན་ནས་བདམས་ཡོད་
པའི་རྟ་ལེན་དུ་སོང་། །
ཨ་ཁུ་མཁྱེན་རབ་ཀྱིས་རང་གི་རྟའི་བཟང་ཆ་ངོམ་ཆེད། རྟ་ལ་གློ་
རྨེད་མི་བཟང་བའི་སྒ་ཞིག་བསྟད་པ་དང་། མཐུར་མ་གཏོགས་སྲབ་
ཀྱང་མ་བསྐྱོན་པར་བུད་མེད་ཞིག་གིས་བྱིས་པ་གཉིས་འཕོངས་ལ་བཟུང་
ནས་སླེབས།
ཨ་ཁུ་ཤེར་གྲགས་ཀྱི་རྟ་ལ་རྒྱུགས་སྲབ་(ཆེད་དུ་རྟ་རྒོད་པོ་འདུལ་
བྱེད་ཀྱི་སྲབ་ཅིག་ཡིན་) བཞག་ཅིང་། སྲབ་མདར་རྒྱུན་བུ་སུམ་སླེས་མ་
སྤྲད་དེ་སྒ་ཡང་མ་བསྟད་པར། རྟ་བདག་དངོས་ལ་ཞོན་དུ་བཅུག་ནས་
ཡོང་།
དེ་ནས་རྟ་དཔྱད་བགྲེས་པོས་ཨ་ཁུ་མཁྱེན་རབ་ལ་“ རྐྱང་རྐྱང་སྔོ་



རྟ་འདེམ་པའི་རྩོད་གླེང།
ནག་སྤུ་ཁའི་མཆོག་ཡིན་”ཞེས་པ་ལྟར། ཁྱོད་ཀྱིས་བདམས་པའི་རྟ་གྲོ་
སྔོན་འདིའི་སྤུ་མདོག་ལེགས་ཤིང་། ཤ་འབུད་ཅན་ཞིག་ཀྱང་ཡིན་ཚོད་
འདུག” ཟེར།
ཡང་ཨ་ཁུ་ཤེར་གྲགས་ལ་“ རྟ་སེ་བོ་རྟ་སྐྱའི་དོ་ཡ་མེད་ཅེས་པ་ལ།
རྟ་འདིའི་སྤུ་མདོག་མཛེས་རྒྱུ་མེད་པ་མངོན་སུམ་དུ་སྣང་ཡང་། དོ་ཡ་
ཡོད་མེད་ཞོན་ན་ཤེས་” ཞེས་བཤད་པས། ཚང་མས་“ རྟ་འདིས་རང་
གི་བདག་པོ་མ་གཏོགས་མི་ཆ་མེད་སུ་ལ་ཡང་རེག་ཏུ་མི་འཇུག་” ཅེས་
ཞོན་པར་ཞེད་སྣང་བྱེད་སྐབས། “ ཨ་ཧོ་ཧོ། ཁྱོད་ཚོ་སྡེ་བར་དུད་འགྲོ་
ཞིག་འདུལ་ཕོད་མཁན་ཞིག་ཀྱང་མེད་དམ། ང་རྒད་པོར་བྱིན་ཅིག་”
ཅེས་བགྲེས་པོ་རྟའི་གམ་དུ་འགྲོ་གྲབས་བྱས་པ་ན། དེར་འཚོགས་པའི་
གསར་བུ་ཚོ་ངོ་ཚ་བར་གྱུར་ཏེ། ཁོ་ཚོའི་ནང་སྐྱ་རྩལ་ཅན་1ཞིག་
བདམས་ནས་རྟ་ལ་བཙན་གྱིས་མི་བསྐྱོན་ཐབས་མེད་བྱུང་། །
གསར་བུ་གང་དེ་རྟ་ཐོག་ལ་བུད་མ་ཐག་སྲབ་སྐྱོགས་ནས་ཇི་
ལྟར་འཐེན་ཀྱང་ཁ་མ་ལོན་པར་རྟ་དེ་རང་གི་ཁྱུའི་ཕྱོགས་སུ་བྱ་འཕུར་བ་
ལྟར་ཤོར་སོང་། སྐབས་དེར་ཨ་ཁུ་མཁྱེན་རབ་དབང་མེད་དུ་གད་མོ་
ཤོར་ཏེ་“དེ་འདྲའི་དུད་འགྲོ་ཞིག་བྱིན་ཀྱང་སུ་ལ་མཁོ་” ཞེས་ཨ་ཁུ་ཤེར་
1)སྐུ་རྩལ་ཅན་ནི་སྐྱ་མི་རྩལ་ཅན་ཞེས་པའི་དོན།



སྐོམ་སེལ་བདུད་རྩིའི་ཆུ་རྒྱུན། (༧)
གྲགས་ལ་མིག་ཟུར་གྱིས་བལྟས། ཡང་འགའ་ཞིག་གིས་“ ན་ནིང་སེ་
རུལ་( ཨ་ཁུ་ཤེར་གྲགས་ཀྱི་རྟ་ལ་སྨད་པའི་ཚིག་) དེས་ཁྱུ་གཞན་ནས་
ཡོང་བའི་རྟ་གསུམ་གྱི་རྣ་ག ཏུབས་སོང་” ཞེས་པ་ན། འགའ་ཞིག་གིས་
“ འོ་ན་དེས་ད་ལོ་སྤྱང་ཀི་ཞིག་འཕྲས་བསད་པ་ཁྱོད་ཚོས་ཅི་ལ་མི་གླེང་”
ཞེས་པ་སོགས་རྩོད་གླེང་ཇེ་མང་དུ་འགྲོ་སྐབས། རྟ་དཔྱད་
བགྲེས་པོས་ཨ་ཁུ་དཔལ་ལྡན་ཁྲིད་དེ་མི་ཚོགས་ཀྱི་མཐའ་རུ་སོང་།
g



རང་གིས་རང་ལ་སྨྲས་པ།
ཡེ་ཤེས་ཚེ་རིང་།
ཁྱོད་རང་ཚེ་འདིར་སླེབས་ཏེ་ད་བར་དུ་མི་ལོ་སུམ་ཅུ་སོ་གསུམ་
འདས། མི་རབས་འདིའི་ནང་དུ། ཁྱོད་ཀྱི་ལས་དབང་ནི་བཟང་པོའི་
གྲས་སུ་མི་ཚུད་དོ། །
ད་ལྟའི་བར་དུ། ཁྱོད་ལ་སློབ་ཐོན་འཛིན་ཡིག་ངོམ་རྒྱུ་མ་བྱུང་།
ད་ལྟའི་བར་དུ། ཁྱོད་ཀྱིས་རྒྱུད་མངས་ཀྱི་དབྱངས་སྙན་ལ་འཁུ་བའི་
རྩོམ་ཡང་འབྲི་ཐུབ་མེད། ད་ལྟའི་བར་དུ། ཁྱོད་ཀྱིས་རྒྱུན་ལྡན་གྱི་བྱ་
བའི་བརྗེ་སྤོར་ལ་སེམས་ཁྲེལ་གྱིས་དུས་འདའ་བར་བྱས་ཤིང་། ཉལ་
ཁང་དང་ཟ་ཁང་། དཔེ་ཁང་གཅིག་ཏུ་བྱས་པའི་ཁང་མིག་ཏུ་འཛུལ་ཏེ་
དཔེ་ཆ་བཀླགས་ཤིང་རྩོམ་ཡིག་བྲིས།
ཁྱོད་ཀྱིས་རང་གི་ལས་དབང་ལ་འཁང་ར་མི་བྱེད་པར་དུས་དང་
རྣམ་པ་ཀུན་ཏུ་བཞིན་ལ་སྤྲོ་དགའི་འཛུམ་བག་ཁོ་ན་ལས་སྐྱོ་སྣང་དང་།
རེ་ཐག་ཆད་པ། སྡུག་བསྔལ་གྱིས་ཡུན་རིང་པོར་གཟིར་བའི་ཉམས་ནི་
ཧ་ཅང་མཐོང་དཀའ་བར་འདུག །
ཁྱོད་ཀྱིས་མིའི་རིན་ཐང་ནི། འཚོལ་རྟོག་དང་བྱས་རྗེས་འཇོག་



སྐོམ་སེལ་བདུད་རྩིའི་ཆུ་རྒྱུན། (༧)
པ་དེ་ཡིན་པར་སེམས།
ཁྱོད་རང་བྱིས་པའི་དུས་ཀྱི་རྐང་རྗེས་ནི་གདན་ཐོག་རི་བོའི་
ནགས་གསེབ་ཏུ་ཡོད་ཅིང་རྐང་རྗེས་ཧ་ཅང་ཆེ་བ་ནི་ཁྱོད་ཀྱིས་རྒྱུན་དུ་ཕུ་
བོའི་ལྷམ་གྱོན་པས་རེད། ཁྱོད་ཀྱི་བྱིས་པའི་དུས་ཀྱི་གཟུགས་དབྱིབས་
ནི་དར་རྩེ་མདོའི་སྲང་ཆུང་དུ་མངོན། གྱོན་གོས་ཧྲལ་ཧྲུལ་ དུ་ སོང་
འདུག་པ་ནི་པྲ་ཆལ་རྡུང་རེས་བྱས་ནས་རལ་བར་གྱུར་པ་རེད། །
ཁྱོད་ཀྱི་ཨ་མ་ནི་དཀའ་སྡུག་སྲོན་ཅིང་རྒྱུད་འཇམ་པ། ཡིད་
གཞུང་ལ་བཀུར་འོས་པའི་བོད་རིགས་བུད་མེད་ཅིག་ཡིན། ཁྱོད་ཀྱི་ཨ་
ཕས་ཆང་བག་མེད་དུ་འཐུང་བས། ཁྱོད་རང་ལོ་གསུམ་གྱི་སྟེང་འདས་
ཤིང་བྱིས་པ་ལྔ་ཤུལ་དུ་ལུས་པས། ཁྱོད་ཀྱི་ཨ་མས་རང་གི་གླ་ཕོགས་
ཉུང་ངུ་ཙམ་ལ་བརྟེན་ནས་ཁྱོད་སྤུན་རྣམས་སྐྱོང་ཐབས་བྱས། ཁོ་མོ་ནི་
མི་སྤྲོ་སྣང་ཅན་ཞིག་ཡིན་པས། དགོད་སྒྲས་སྡུག་སྣང་ཐམས་ཅད་རྡུལ་
བཞིན་སྤྲུགས། ཁྱོད་བྱིས་པའི་དུས་སུ་རོལ་མྱོང་བའི་དུས་ཆེན་དེ་དག་
བརྗེད་མི་སྲིད། དུས་ཆེན་རེ་རེར་ཨ་མས་གནའ་གཏམ་དང་གཏམ་
རྒྱུད་བཤད་ངེས་ཡིན། དེ་བས། ཁྱོད་ཆུང་དུས་ནས་བཟུང་ཕུགས་
བསམ་གྱི་རྨི་ལམ་རྨི་བར་གོམས། ཁྱོད་ཀྱིས་རང་ཉིད་ཀྱང་བདེན་སྐྱོང་
(i ལྔ་ཤུལ་དུ་ལུས་པ་ནི་ཤི་བོའི་རྗེས་སུ་བསྐྱུར་བའམ་ལུས་པ་ཞེས་པའི་དོན།



དྲང་འཛིན་གྱི་ཨ་ཁུ་སྟོན་པ་དང་དཔའ་ཞིང་རྟུལ་ཕོད་པའི་གེ་སར་རྒྱལ་
པོ་ལྟ་བུ་ཞིག་ཏུ་གྱུར་ན་ཅི་མ་རུང་སྙམ… ཨ་ཧ། དོན་ལྡན་གྱི་རྨི་
ལམ་རྨིས་པའི་མོད་ལ་གཉིད་དཀྲོག་མཁན་ནི་འཁྱགས་རླུང་རེད། ཁྱོད་
ཀྱི་བསམ་ཡུལ་ལས་འདས་པ་ཞིག་ལ། ཁྱོད་རང་དམའ་འབྲིང་དང་པོ་
ལས་ཀྱང་འཐོན་དབང་མ་ཡོང་བར། ཀྲུང་གོའི་ལོ་རྒྱུས་སྟེང་གི་ཟིང་
འཚུབ་དེ་ལངས་བྱུང…
རླུང་འཚུབ་དེས་ཁྱོད་རང་ལྕགས་ཟམ་རྫོང་གི་གྲོང་ཁྱེར་ལས་
རིང་དུ་གནས་པའི་རི་ཁུལ་ལུང་ཀྱོག་ཅིག་ཏུ་བརྫངས། སྐབས་དེར་
ཁྱོད་རང་ལོ་བཅུ་བདུན་རེད། ལས་སྐར་གྱི་ཆེད་དུ་སྙིང་རུས་མི་སྐྱེད་
པར། རྒྱུན་དུ་གཞན་གྱི་དཔེ་ཆ་གཡར་ནས་ལྟ་ཀློག་བྱས། དེ་དུས་དཔེ་
ཁང་དུ་བཙོང་རྒྱུ་མེད་པའི་དཔེ་ཆ་དེ་དག་གིས་ཁྱོད་ཀྱི་ཡིད་དབང་
ཡོངས་སུ་འཕྲོགས། །
ཐེངས་ཤིག ཁྱོད་ཀྱིས་གློ་བུར་དུ་《བོད་ཀྱི་རྩོམ་རིག་གི་ལོ་
རྒྱུས་》ལ་བལྟས་པ་ན། དཔེ་ཆ་དེའི་ནང་དུ་དེང་རབས་ཀྱི་རྩོམ་གྱི་སྐོར་
ལ་རྩོམ་པ་པོ་ཧ་ཅང་ཉུང་ཤས་ཀྱི་རྩོམ་འགའ་རེ་ལས་མི་འདུག་པས་ཁྱོད་
ཀྱི་གདོང་མདོག་ཡོངས་སུ་དམར་པོར་གྱུར། ཁྱོད་ཀྱི་སེམས་སུ། བོད་
རིགས་ལ་རིག་གནས་དང་དེ་རྒྱུན་འཛིན་གྱི་ལོ་རྒྱུས་ཧ་ཅང་རིང་པོ་ཡོད་
པས། ཡང་ཁྱོད་རྩོམ་པ་པོ་ཞིག་བྱེད་འདོད་ཀྱི་ཀུན་སློང་སྐྱེས། ཁྱོད་



སྐོམ་སེལ་བདུད་རྩིའི་ཆུ་རྒྱུན།
(༧)
ཀྱིས་རི་ལུང་ནས་རྒྱང་ལྟ་དང་བཅས་བསམ་བློ་བཏང་བ་ན། བླ་མ་
མཁྱེན། རྒྱ་ཁྱོན་སྤྱི་ལེ་གྲུ་བཞི་མ་དགུ་བརྒྱ་དྲུག་ཅུ་ཡོད་པའི་ས་གཞི་
འདིའི་སྟེང་དུ་རྩོམ་རིགས་ཀྱི་དུས་དེབ་ནི་ཉིན་སྐར་གྱི་དཔེ་རུ་གྱུར་
འདུག རྩོམ་མཁན་དུ་འགྱུར་བའི་རེ་བ་མ་གྲུབ། ཁྱོད་ཀྱི་མཐོ་ཚད་
སྨིས་གཅིག་གྲངས་ཆུང་བདུན་ གྱི་ གཟུགས་དང། ལྗིད་ཚད་སྤྱི་རྒྱ་
བདུན་ཅུའི་ལུས་ཕུང་དེ་ཁུལ་ལུས་རྩལ་ཚོགས་པའི་བློར་བབས་པས།
ཁྱོད་རང་ལོ་བཅོ་བརྒྱད་སྟེང་། ཟི་ཁྲོན་ཞིང་ཆེན་གྱི་གཞོན་བྱིས་ལུས་
རྩལ་མཆོང་རྒྱུག་ཚོགས་སྦྱོང་དུ་ཞུགས། ཁྱོད་ཀྱི་ཤ་དར་ཁྲག་དར་གྱི་
ལུས་ཕུང་ལ་བརྟེན་ནས། དངོས་གནས་ ལྕགས་ལེབ་སྒོར་མོ་དང་
ལྕགས་སྒོང་འཕེན་པ་གཉིས་ཀྱི་ཨང་གཉིས་པ་བླངས་པས། ཡང་ཁྱོད་
ལུས་རྩལ་ལ་བརྟེན་ནས་ཟས་ཟ་བའི་ཀུན་སློང་སྐྱེས། སྐབས་དེར་ཁྱོད་
ཀྱི་ཁྱིམ་ཐོ་ཞིང་སྡེ་ན་ཡོད་པས། ལེགས་པ་ལྔ་ལྡན་གྱི་ལུས་རྩལ་པ་ཞེས་
པའི་ཤོག་གུ་མཐུག་པོ་ཞིག་ཁྱེར་ཏེ་ཕྱིར་ལུང་ཁོག་དེར་མི་ལྡོག་ཐབས་
མེད་བྱུང་། །
ཕུགས་བསམ་གྱི་རྨི་ལམ་རེ་རེ་བཞིན་དཀྲོགས་པས། མཐའ་
མཇུག་ཁྱོད་དངོས་ཡོད་ཀྱི་ཞིང་དུ་དྲངས། རང་ལོ་བཅུ་དགུའི་སྟེང་ཁྱོད་
འཚོ་བ་གསར་པའི་ལམ་དུ་ཞུགས་ཏེ། མཚོ་ངོས་ལས་སྤྱི་ཁྲེ་བཞི་སྟོང་
ལྷག་གིས་མཐོ་བའི་གསེར་རྟ་རྫོང་དུ་འོངས། རྫོང་ཡོངས་ཀྱི་མི་གྲངས་



ཉིས་ཁྲི་མི་ལོངས་པ་དང་། རྫོང་མཁར་ཡོངས་ཀྱི་མི་གྲངས་ལྔ་སྟོང་ཙམ་
ཡང་མེད་པའི་ཡུལ་དེ་རུ། མ་བསམས་ས་ནས་ཁྱོད་ལ་མཁས་པའི་ས་
ཐོབ་སྟེ། དྲིལ་བསྒྲགས་པུའི་ལས་བྱེད་པར་གྱུར། ལོ་དེའི་དགུན་ཁར།
ཁྱོད་ཉིན་གསུམ་གྱི་རིང་ལ་རྟར་བཞོན་ནས་མཐའ་འཁོབ་ཀྱི་ཀུང་ཧྲེ་
ཞིག་ལ་ཡིག་ཆ་བསྒྲག་ཏུ་སོང་། ཡུལ་དེར་འབྲོག་པ་ཚོས་འབྲོང་འདར་
ཐང་ཟེར། ལྷགས་པས་འབྲོང་ཡིན་ཡང་གྲོང་འདར་བྱེད་པས་དེ་ལྟར་
བཏགས། འཁྱགས་ཚད་གོར་ཐིག་མན་གྱི་ ཏུའུ་ སུམ་ཅུ་ཡིན་ཡང་།
ཁྱོད་བྱ་བར་ཞུགས་མ་ཐག་ཡིན་པས་སློག་པ་དྲོན་པོ་ཞིག་ཉོ་སྤྱད་ཀྱང་
མེད། དེ་བས། ཨ་ཕས་ཤུལ་དུ་བཞག་པའི་བར་འཚང་ཤིང་བལ་ཅན་
གྱི་ལྭ་རིང་དེ་གྱོན་དགོས་བྱུང། འབྲོག་པའི་སྦྲ་ནང་དུ་མེར་སྲོ་དུས།
མདུན་དུ་མེ་དྲོད་ཀྱིས་སྲོག་ཉེན་ཆེ་ཡང་། རྒྱབ་ཏུ་ལྷགས་པས་བརྟོལ་
ཡོང་། དེ་ལྟ་ནའང་ཁྱོད་ཀྱིས་མ་མགལ་སོ་བཅིངས་ཀྱིས་དགུན་དུས་
འཕུད་ཐབས་བྱས་ཏེ། དཔྱིད་ཀྱི་དཔལ་མོ་བསུས།
དཀའ་སྡུག་ཧ་ཅང་ཆེ་བའི་འཚོ་བ་དེ་ལས། ཁྱོད་ཀྱི་རྒྱུད་ལ་བོད་
རིགས་འབྲོག་དམངས་ནི་རླབས་ཆེ་བ་ཞིག་ཡིན་པའི་མྱུ་གུ་འབུས་པ་
དང་ཁོང་ཚོར་དགའ་ཞིང་དང་བ་དང་སྨོན་པའི་འདབ་མའང་གྲོལ། ཕྱི་
ལོའི་དཔྱིད་མགོར། ཁྱོད་ཚོའི་རྫོང་དེས་གོང་རིམ་ནས་བརྡ་བཏང་བ་
ལྟར། མའོ་ཀྲུའུ་ཞིས་《ཡན་ཨན་རིག་རྩལ་བཞུགས་མོལ་ཚོགས་འདུའི་



སྐོམ་སེལ་བདུད་རྩིའི་ཆུ་རྒྱུན། (༧)
སྟེང་གི་གཏམ་བཤད་》གསུངས་ཏེ་ལོ་འཁོར་སུམ་ཅུ་ལོན་པར་རྗེས་
དྲན་བྱས། རྫོང་ཨུའི་དྲིལ་བསྒྲགས་པུས་ཁྱོད་ལ་སྒྲུང་ཐུང་ཞིག་ཕྲིས་
ཞེས་བསྐུལ་བ་ལྟར་དགའ་སྤྲོའི་ངང་ནས་དང་དུ་བླངས། ཁྱོད་འབྲོག་
པ་མང་ཚོགས་ལ་བརྩེ་དུངས་བབ་ཆགས་པོ་ཞིག་ཡོད་པ་གཞིར་བྱས་ཏེ་
《རྩྭ་ཐང་གི་ཞོགས་པ་》ཞེས་པ་ཞིག་བྲིས། ད་ལྟ་བལྟས་ན་རྩོམ་དེ་
སྒྲུང་ཐུང་མིན་ལ། ལྷུག་རྩོམ་ཡང་མིན་པ། གསར་འགྱུར་ཡང་མིན་པ་
ཞིག་འདུག རྩོམ་དེ་རྫོང་ཨུ་གསར་རྩོམ་ཚན་ཆུང་གི་མིང་སྟེང་ནས།
ཟླ་བཞི་པར་ཟི་ཁྲོན་ཉིན་རེའི་ཚགས་པར་དུ་བཀོད། ཁྱོད་དགའ་
དྲགས་ཏེ་ས་ལྡིང་གནམ་ལྡིང་བྱེད་མུར། ཡང་གློ་བུར་དུ་ལྷོད་ལ་བབས་
ཏེ། “མ་བྲེལ། ད་རུང་ཚོད་ལྟ་ཞིག་བྱེད། ” ཁྱོད་ཀྱིས་རང་ཉིད་ལ་དེ་
ལྟར་བཤད་པ་དང་། མུ་མཐུད་དུ་ཡང་བབ་ཆགས་ཤིང་ལྷད་ཟོལ་མེད་
པའི་བརྩེ་དུངས་ཀྱིས་བཅིངས་པའི་ལྷུག་རྩོམ་《གསེར་མདོག་གི་རྩྭ་
ཐང་》ཞེས་པ་བརྩམས། དེ་ཡང་། ལོ་དེའི་ཟི་ཁྲོན་ཉིན་རེའི་ཚགས་
པར་དུ་བཀོད། དེས་མི་ཚད་ད་དུང་རྩོམ་རིག་དཔེ་སྐྲུན་ཁང་གིས་དཔེ་
སྐྲུན་བྱས་པའི་ལྷུག་རྩོམ་བདམས་བསྒྲིགས་《མུ་ཏིག་གི་རྣམ་བཤད་》
ཅེས་པའི་ནང་དུ་བསྡུས། སྐབས་དེར་ཁྱོད་དགའ་དྲགས་ཏེ། རྩོམ་
འབྲི་བ་ནི་ལས་སླ་མོ་ཞིག་རེད་སྙམ། དེ་བས། ཁྱོད་ཀྱི་གདོང་ལ་འཛུམ་
མདངས་རྒྱས། ལོ་གཉིས་གསུམ་ཙམ་གྱི་ཡུན་ལ་བསྟུད་མར་““ འཇོལ་



མོའི་གྲེ་འགྱུར་དང་ཁུག་རྟའི་གཤོག་འགྱུར་” བརྗོད་བྱར་བྱས་པའི་རྩོམ་
ཉི་ཤུ་ལྷག་དུས་དེབ་ཏུ་སྤེལ། འདི་ལྟར་རྩོམ་པ་སླ་ཞིང་སྤེལ་བའང་སླ་
བས་ཁྱོད་ཀྱིས་འདི་ནི་རྩོམ་རིག་རེད་སྙམ། ད་ལྟ་བསམས་ན། དེ་
དུས་ཀྱི་གླེན་རྟགས་དེས་ཁྱོད་ཀྱི་གདོང་ཡང་དམར་ནག་ཏུ་སྒྱུར་བར་
བྱེད། ཅུང་མ་འགོར་བར་ཁྱོད་ལྷོད་ལ་བབས་ཏེ། གཟབ་ནན་གྱིས་
དངོས་ཡོད་ གནས་ཚུལ་ལ་ཕྱོགས། ཁྱོད་རང་རྩྭ་ཐང་དང༌། ལས་
ཁུངས། གྲོང་རྡལ་དུ་སྡོད་དུས་ཁྱོད་ཀྱི་ཚོར་སྣང་དུ་ཁྱོད་ཚོའི་མི་རབས་
འདིའི་འཚོ་ལམ་ནི་ཀྱག་ཀྱོག་ལྡན་པ་ཞིག་ཡིན་པར་ངེས་ཤེས་རྙེད།
དཀའ་སྡུག་ ནང༌ དུ་ བསམ་ གཞིག་ དང་ རྟོགས་ སད་ བྱུང་ བ་ དང་།
འཕག་འཚག་ལས་རེ་བ་དང་བརྩོན་པ་བྱུང་
བསྒུགས་བསྒྲུགས་པའི་མཐའ་མར་སློབ་གྲྭ་ཆེན་མོར་རྒྱུགས་སྤྲོད་
ཆོག་པའི་གོ་སྐབས་ཤིག་རྙེད། དེ་ནི་༡༩༧༧ལོ་སྟེ་རང་ལོ་ཉེར་ལྔ་ལོན་
པའི་ལོ་དེར་རང་སྐྱོང་ཁུལ་གྱི་ཚགས་པར་གསར་འགོད་པ་ཡིན། བརྩེ་
ལྡན་གྱི་མགོ་ཁྲིད་དང་ལས་རོགས་ཚོས་ཁྱོད་སློབ་ཆེན་གྱི་གསར་འགྱུར་
སློབ་སྡེར་ཞུགས་ན་ལེགས་ཚུལ་གདམས་ཀྱང་། ཁྱོད་ཀྱིས་དེ་ལས་ལྡོག་
སྟེ་མི་ཚེ་འདིའི་བཤུལ་ལམ་དུ་ཐེངས་དང་པོར་གཟབ་ནན་གྱི་སྒོ་ནས་སྤྱི་
ཚོགས་ཀྱི་སློབ་གྲྭ་ཆེན་མོ་བདམས། གདམ་གསེས་འདིས་ཁྱོད་ཀྱི་སློབ་
ཐོན་འཛིན་ཡིག་གི་རེ་བ་ཡོངས་སུ་ཉམས་པར་བྱས་ཀྱང་ཁྱོད་ལ་འགྱོད་



སྐོམ་སེལ་བདུད་རྩིའི་ཆུ་རྒྱུན། (༧)
པ་མེད...
ཅུང་མ་འགོར་བར། ཀྲུང་གོའི་རྩོམ་པ་པོ་ལྷན་ཚོགས་ཀྱིས་ཁྱོད་
མཚམས་སྦྱོར་བྱས་ཏེ་ཨུ་ཧན་སློབ་ཆེན་གྱི་རྒྱ་ཡིག་སློབ་སྐོར་དུ་ཟབ་སྦྱོང་
ལ་ཞུགས་རྒྱུའི་བརྡ་ཐོ་གློ་བུར་དུ་འབྱོར། ཁྱོད་ཀྱིས་སྙིང་ཁོང་རུས་པའི་
གཏིང་ནས་ཀྲུང་གོའི་རྩོམ་པ་པོ་ལྷན་ཚོགས་དང་ཨུ་ཧན་སློབ་ཆེན་གྱི་
ཐུགས་ཁུར་ལ་ཐུགས་རྗེ་ཞུས། ལས་དབང་ནི་བགེགས་ཁོ་ན་རེད།
ཁྱོད་ཀྱི་ལས་ཁུངས་ཀྱིས་ལོ་གཉིས་ཀྱི་སློབ་ཡོན་སྒོར་སྟོང་གཉིས་ཀྱི་ཁུར་
པོ་ལྕི་མོ་དེ་ཕྲག་ཏུ་ལེན་མ་འདོད་པས། ཁྱོད་ཀྱིས་རང་སྟེང་ནས་སློབ་
སྦྱོང་དུ་འགྲོ་བར་བསམས་མོད། ཡང་བསམ་བློ་ཞིག་བཏང་ན། རང་
སྟེང་ནས་སོང་ན་ཆུང་མའི་གླ་ཕོགས་ཉུང་ངུ་དེས་བཟའ་མི་ཆེ་ཆུང་ཀུན་
གྱི་ཁ་རྒྱབ་ཇི་ལྟར་འཕུད། །
སློབ་གྲྭ་ཆེན་མོའི་སྐལ་ཆད་སོང་། ཡིན་ནའང་། ཁྱོད་ཀྱིས་ཧུར་
ཐག་གིས་རྒྱལ་ཁབ་ཕྱི་ནང་གི་རྩོམ་གྲགས་ཆེན་གྱི་རིགས་ལ་ལྟ་ཀློག་བྱས་
དང༌། མཛེས་དཔྱོད་རིག་པ། མཚན་ཉིད་རིག་པ། གཏན་ཚིགས་
རིག་པ། སེམས་ཁམས་རིག་པ། སྤྱི་ཚོགས་རིག་པ་བཅས་ལ་ཞིབ།
འཇུག་བྱས་ཏེ། རང་གི་རྒྱུད་ལ་ཡོན་ཏན་རེ་འགོས་ན་སྙམ། ཁྱོད་དཔེ་
ཆ་ཉོ་བར་ཧ་ཅང་དགའ། ལོ་འདི་དག་གི་རིང་ལ་ཁུལ་དཔེ་ཁང་གི་
“ ལྟག་སྒོ་” རུ་ཁྱོད་ཀྱི་རྐང་རྗེས་ཡལ་མ་མྱོང་། ནམ་རྒྱུན་གྱི་ཚོད་མ་ཉོ་
༧ 100



བའི་ལས་ནི། སློབ་ཆུང་གི་དགེ་རྒན་ཏེ་ཁྱོད་ཀྱི་ཆུང་མའི་ཕྲག་ཏུ་བླངས་
ཡོད། ཉིན་ཞིག ཁོ་མོ་མ་ཁོམ་པས། ཁྱོད་ཤ་རྒྱ་མ་གང་ཉོ་བར་བཏང་
ཡང་། ཁྱོད་ཀྱིས་དཔེ་ཆ་འགའ་ཉོས་ཏེ་ཕྱིར་ལོག
ཁྱོད་བོད་ཀྱི་གནའ་བོའི་རྩོམ་རིག་དང་དམངས་ཁྲོད་ཀྱི་རྩོམ་
རིག་ལ་དགའ་ལ། རྒྱའི་གནའ་བོའི་རྩོམ་རིག་དང་དེང་རབས་ཀྱི་རྩོམ་
རིག ཉེ་རབས་ཀྱི་རྩོམ་རིག་ལའང་དགའ་བ་མ་ཟད། ཁྱོད་ཀྱིས་ཨ་མེ་
རི་ཀའི་རྩོམ་ལ་ལྟ་ཀློག་བྱས་པ་དང། ཉེ་ཆར། ལ་ཏིང་མེ་གླིང་གི་རྩོམ་
ལ་བལྟས་པའང་ཧ་ཅང་མང་།
ནུབ་ཕྱོགས་ལ་ཏིང་མེ་གླིང་གི་མི་རིགས་དང་། ཤར་ཕྱོགས་བོད་
རིགས་ཀྱི་“འཇིག་རྟེན་རྟོགས་པ་” གཅིག་མཚུངས་རེད་སྙམ་པའི་ལྟ་
ཚུལ་ཞིག་ཁྱོད་ལ་ཡོད་པ་འདྲ། དེ་བས། ཡུལ་གང་ཞིག་ལ་དཔལ་
འབྱོར་གྱི་མུན་པ་འཐིབས་ཀྱང་། རྩོམ་རིག་གི་ཉི་མ་འཆར་ནུས་པའི་
ཡིད་ཆེས་བརྟན་པོ་ཞིག་ཁྱོད་ལ་ཆགས།
ཁྱོད་ཀྱིས་“ རྩྭ་ཐང་གི་མེ་ཏོག་ཕོན་ཆེ་བ་དག་མི་རྣམས་ཀྱི་དབང་
པོའི་ལམ་དུ་བརྒྱུད་། འོན་ཏེ། རྩྭ་གསེབ་ཀྱི་མེ་ཏོག་ཆུང་ཆུང་ཐོ་རེ་བ་
དག་མཐོང་དཀའ། བདག་གིས་ནི་མི་རྣམས་ཀྱིས་དབང་པོས་མི་ཟིན་
པའི་མེ་ཏོག་ཆུང་ཆུང་དེ་དག་བཙལ་འདོད་དང་འཐུ་འདོད་ཡོད་” ཅེས་
བཤད་མྱོང་།
༤ 101 ༠



སྐོམ་སེལ་བདུད་རྩིའི་ཆུ་རྒྱུན། (༧)
ཁྱོད་ཀྱིས་རྩྭ་གསེབ་ཀྱི་མེ་ཏོག་དང་འདྲ་བའི་འབྲོག་པ། གྲོང་
ཁྱེར་པ། རྒན་པོ། ན་གཞོན་གང་མང་ཞིག་ངོ་ཤེས་ཤིང་འདྲིས་པར་
གྱུར། ཁོང་ཚོའི་སྤྱིར་བཏང་གི་འཚོ་བའི་ཁྲོད་དུ། ཁྱོད་ལ་སེམས་
འགུལ་ཐེབས་ སུ་ འཇུག་ ནུས་ པའི་ དགའ་ སྐྱོ་ དང་། འདུ་ འབྲལ།
ཆགས་སྡང་སོགས་ཡོད་པ་རེད། དེ་ལྟར་ཁྱོད་ཀྱི་དགའ་སྨོན་གྱི་སེམས་
པ་ཁོང་ཚོའི་ཕྱོགས་སུ་ཤོར་སོང་། རྨ་ཤུལ་གསར་རྙིང་གཉིས་ལྡན་གྱི་
ཡུལ་འདིར་ཁྱོད་དང་ཁོང་ཚོའི་ལས་དབང་འདྲ་བ་དེས་རྐྱེན་བྱས་ཏེ།
ལོ་འདི་དག་གི་རིང་ལ་《 རྩྭ་ཐང་གི་པང་དུ་》ཞེས་པ་དང་། 《འདི་ནི་
ཨ་ཁུ་སྟོན་པའི་གཏམ་རྒྱུད་མིན།》《བསམ་ཡུལ་ལས་འདས་པའི་
དོན་》སོགས་སྒྲུང་གཏམ་ཐུང་འབྲིང་བཞི་བཅུ་ལྷག་བརྩམས་ཏེ་སྤེལ། །
སྒྲུང་ཐུང་《ཞི་མོ་ཆུང་ཆུང་》ཞེས་པ་དེ་འཇར་པན་གྱི་ཡི་གེར་
བསྒྱུར་ཏེ་དུས་དེབ་གཉིས་ཀྱི་སྟེང་དུས་མཉམ་དུ་བཀོད། ཡིན་ན་ཡང་།
ཁྱོད་ཀྱི་སེམས་འགུལ་མ་བྱུང་། སྒྲུང་ཐུང་《རྒྱང་རིང་དུ་འཐེན་པའི་
རྐང་ལམ་ཕྲ་མོ་》ཞེས་པས་གཅིག་དགུ་གྱ་ལྔ་ལོར་རྒྱལ་སྤྱིའི་ན་གཞོན་
རྩོམ་བསྡུའི་བྱ་དགའ་ལོན། དེས་ཀྱང་ཁྱོད་ཀྱི་སེམས་འགུལ་མ་ཐུབ།
རྒྱུ་མཚན་ནི་ལོ་འདི་དག་གི་རིང་ལ་ཁྱོད་ཀྱི་རྩོམ་ཉུང་བའི་ཁར་བཟང་
རྒྱུའང་མེད་པས། ཐོག་མ་ནས་བཟུང་ཁྱོད་བསྐྱངས་དང་སྐྱོང་བཞིན་
པའི་རླབས་ཆེན་གྱི་མི་རིགས་འདིར་གདོང་སྟོན་མི་ནུས་པས་ཡིན།
R102 s



རང་གིས་རང་ལ་སྨྲས་པ།
གཅིག་དགུ་གྱ་ལྔ་ལོར། ཁྱོད་ལྷ་སར་ཐེངས་གཅིག་སོང་སྟེ་སྙན་
པའི་གྲགས་པ་རྒྱལ་ཁབ་ཕྱི་ནང་ཀུན་ཏུ་འཕུར་བཞིན་པའི་དགོན་པ་
དང་གཙུག་ལག་ཁང་དག་ལ་མཇལ་དུས། ནང་རྟེན་དུ་བཞུགས་པའི་
འབག་སྐུ་དང་བྲིས་སྐུ་དེ་དག་མི་རྣམས་ཀྱི་སྟོང་བསམ་གྱི་མཁའ་རུ་
བཞད་པའི་ལྟར་སྣང་གི་མེ་ཏོག་ནི་མ་ཡིན་པར། ཁོང་ཚོ་ནི་མིའི་རྣམ་
པར་ཤར་མྱོང་བ་ཤ་སྟག་རེད། དེ་ཡང་ལོ་རྒྱུས་སྟེང་མཛད་རྗེས་བླ་ན་
མེད་པའི་མཚན་ཉིད་པ། གསོ་རིག་མཁས་དབང་། སྙན་ངག་མཁན།
བཟོ་བཀོད་པ … ཁྱོད་ཀྱི་འཕར་ལྡིང་བྱེད་པའི་སྙིང་དེས་སྐད་
གསང་མཐོན་པོས་སྨྲས་པ་འདི་ལྟར། རེམས་ཤིག་ཁ་བ་རི་པའི་མི་
རབས་གསར་པའི་གཞོན་ནུ་ཚོ། ཧུར་བརྩོན་གྱིས་ཤིག རྩེ་ཕོ་བྲང་པོ་
ཏ་ལའི་སྟེང་དུ། བཟོ་བཀོད་ཇེ་ལེགས་ཇེ་རྒྱས་ཀྱི་བསིལ་ལྗོངས་རིག་
གནས་གསར་པའི་བང་རིམ་མཁའ་རུ་རྩེགས་ཤིག མི་དམངས་ནི་རང་
གི་སྙིང་དབུས་སུ་རྟག་ཏུ་འཛིན་དགོས།
103



སྐོམ་སེལ་བདུད་རྩིའི་ཆུ་རྒྱུན། (༧)
མཁས་པའི་ཁེངས་སྐྱུང་།
ལྷའི་དབང་པོས།
སྒྲ་ཡི་རིག་པ་མཐའ་ཡས་ཏེ། །
ཡོངས་སུ་རྫོགས་པ་རྒྱ་མཚོ་ཙམ། །
ང་ཡིས་ཤེས་པ་བུམ་པ་གང་། །
ཁྱོད་ཀྱིས་ཤེས་པ་ཆུ་ཐིགས་ཙམ། །
དཔལ་མགོན་འཕགས་པ་ཀླུ་སྒྲུབ་ཀྱི་ཞལ་ནས།
བློ་དམན་སྐྱེ་བོ་མུན་ནག་ལྟ་བུ་ལ། །
སྙན་ངག་སྒྲོན་མེ་རབ་ཏུ་གསལ་བྱའི་ཕྱིར། །
བདག་ལྟ་དམན་པས་སྙན་ངག་སྒྲོན་མེད་ཀྱང་། །
བླུན་པོ་གསོ་ཕྱིར་ཆུ་ཐིགས་ཙམ་ཞིག་བརྗོད། །
རྒྱལ་སྲས་ཆེན་པོ་ཞི་བ་ལྷའི་ཞལ་ནས།
སྔོན་ཆད་མ་བྱུང་བ་ཡང་འདིར་བརྗོད་མེད། །
སྡེབ་སྦྱོར་མཁས་པའང་བདག་ལ་ཡོད་མིན་ཏེ། །
དེ་ཕྱིར་གཞན་དོན་བསམ་པ་བདག་ལ་མེད། །
རང་གི་ཡིད་ལ་བསྒོམ་ཕྱིར་ངས་འདི་བརྩམས། །



མཁས་པའི་ཁེངས་སྐྱུང།
རྔོག་ལོ་ཙཱ་བ་ཆེན་པོས།
བི་རོ་ཙ་ན་ནམ་མཁའི་མཐའ་དང་མཉམ། །
སྐ་ཅོག་རྣམ་གཉིས་ཉི་ཟླ་ཟུང་གཅིག་ལ། །
རིན་ཆེན་བཟང་པོ་ཐོ་རངས་སྐར་ཆེན་ཙམ། །
ཁོ་བོ་དེ་དྲུང་སྲིན་བུ་མེ་ཁྱེར་བཞིན། །
འཇམ་མགོན་ཀོང་སྤྲུལ་རིན་པོ་ཆེའི་ཞལ་ནས།
ཡང་དག་སྡུད་པའི་བློ་ནུས་ལྡན་མིན་ཀྱང་། །
གཞུང་ལུགས་རྟོགས་པའི་ཤེར་བརྩོན་དམན་པ་དགེ །
རིན་ཆེན་གླིང་ནས་སྐལ་བ་མི་འཆད་ཕྱིར། །
ཉུང་ངུ་རྣམ་གསལ་ཡང་དག་རྫོགས་སུ་བརྗོད། ། །
སྔོན་ཆད་མ་བཤད་ལེགས་པར་བཤད་པའི་མིག་བུ་ཆེས་ཕྲ་ཞིང་། །
བཤད་པ་རྣམས་ཀྱང་དགོངས་པ་སྣ་ཚོགས་དོན་ལ་ཞུགས་པའི་
རྣམ་དཔྱོད་དམན། །
གང་ཞིག་བཤད་འདི་ཚད་མར་གྱུར་རྣམས་རྗེས་སུ་འབྲངས་
ལས་རང་བཟོ་མེད། །
ཁྱད་པར་དུ་ཡང་འཇམ་མགོན་དགྱེས་པའི་ཞལ་གྱི་ལུང་ཡིན་་་་
བསྟེན་པར་འོས། །
༩ 15



སྐོམ་སེལ་བདུད་རྩིའི་ཆུ་རྒྱུན། (༧)
བློན་པོ་མགར་གྱི་གདུང་དབྱངས།)
ཀྱི་ཧུད་ཡིད་བཞིན་ནོར་བུ་འདམ་དུ་བྱིང། །༧
དགོས་འདོད་རེ་བ་སུ་ལ་སློང་། །
ཡན་ལག་དང་པོ་མགོ་བོ་ཆད། །
མགོ་མེད་ལུས་པོ་ཇི་ལྟར་བགྱི། །
དབང་པོའི་དྭངས་མ་མིག་ཀྱང་ལོང་། །
མིག་མེད་ལོང་པར་གྱུར་པ་ལ། །
ལོང་ཁྲིད་མཛོད་ཅིག་རྒྱལ་བའི་སྲས། །
ད་རི་བོ་མཆོག་རབ་རྩེ་ནས་ཉིལ། །
ལྷ་སུམ་ཅུ་རྩ་གསུམ་སྐྲག་ཅིང་དངངས། །
རྒྱལ་ཆེན་རིགས་བཞིའི་ཕོ་བྲང་ཞིག །
གསེར་གྱི་རི་བདུན་རྨང་ནས་འགྱེལ། །
{1)《མ་ཎི་བཀའ་འབུམ་》ཞེས་པ་ལས་ཚན་བཤུས་བྱས།
(3བྱིང་ནི་ཆུ་དང་འདམ་དུ་ནུབ་པའི་དོན།
（3)གསེར་གྱི་རི་བདུན་ནི་རིའི་རྒྱལ་པོ་རི་རབ་ཀྱི་མཐའ་ནས་བསྐོར་བའི་རི་བདུན་ཏེ། འོད་
སྔོན་དང་། མན་ད་ར། ནོར་བུའི་འོད། ཁྲོ་ཎ། གངས་རི། རྡོ་རྗེའི་རི་བཅས་སོ། །
6 106 ག



བློན་པོ་མགར་གྱི་གདུང༌དབྱངས།
རོལ་བའི་མཚོ་བདུན་མི་གཏིང་ནས་སྐམ། །
ཀླུ་ཆེན་བརྒྱད་༧པོ་གང་དུ་སྡོད། །
ལྕགས་རི་ནག་པོ་མཐའ་ནས་ཞིག །
སྐྱེ་འགྲོ་སེམས་ཅན་ངུད་མོ་བྲོ། །།
ཉི་མ་ནམ་མཁའི་མཐོངས་སུ་ནུབ། །
དུས་ཀྱི་སོ་ནམ་ཇི་ལྟར་བགྱི། །
བཅོ་ལྔའི་ཟླ་བཙན་གཟའ་ཡིས་བཟུང་། །
མཚན་འགྲོས་པ་ལ་ཇི་མ་སྲིད། །
རྒྱ་མཚོའི་གླིང་ལ་རྫིང་ཐག་ཆད། །
དེད་དཔོན་ཚོང་པ་ཇི་ལྟར་བགྱིད། །
ལྡུམ་རའི་མེ་ཏོག་ཧ་ལོ་སྐམ། །
བུང་བའི་སྦྲང་རྩི་གང་ནས་འཚོལ། །
(1རོལ་བའི་མཚོ་བདུན་ནི་ཚྭའི་མཚོ་དང་། ཆང་གི་མཚོ། ཆུའི་མཚོ། འོ་མའི་མཚོ། ཞོའི་
མཚོ། མར་གྱི་མཚོ། སྦྲང་རྩིའི་མཚོ་སྟེ། དུས་འཁོར་ལུགས་ནས་བཤད་པ་ལྟར་རི་རབ་
ཀྱི་ཁོར་ཡུག་ཏུ་བསྐོར་བའི་མཚོ་བདུན་ནོ། །
(2)ཀླུ་ཆེན་བརྒྱད་ནི་ནོར་རྒྱས་དང་། པད་མ། སྟོབས་རྒྱུ། འཇོག་པོ། པད་མ་ཆེན་པོ།།
དུང་སྐྱོང་། རིགས་ལྡན། མཐའ་ཡས་ཏེ་ཀླུའི་རྒྱལ་པོ་ཆེན་པོ་བརྒྱད་དོ། །
(ངུད་མོ་བྲོ་ནི་ངུ་འབོད་བྱེད་པའི་དོན།
(4)མེ་ཏོག་ཧ་ལོ་ནི་མེ་ཏོག་ལྕམ་པའི་རིགས་ཤིག
107_a



སྐོམ་སེལ་བདུད་རྩིའི་ཆུ་རྒྱུན། (༧)
རྗེ་རྒྱལ་པོ་འོག་མིན་གནས་སུ་གཤེགས། །
ངེད་བོད་འབངས་ཀྱི་མགོན་སྐྱབས་སུ་ལ་རེ། །
ཀྱི་ཧུད་མི་ཡུལ་སྟོང་པར་བཞག །
ལར་བསམ་གྱིན་ཆོས་ཀྱི་རྒྱལ་པོ་དྲན། །
རྗེ་དྲན་པས་མི་ཕན་དགུང་དུ་གཤེགས། ། །
གཏམ་མི་སྙན་ཐོས་པས་སྙིང་རླུང་ཞུགས། །
འབངས་མཆི་མའི་སྔས་ལ་མཆི་མའི་སྟན། །
ཟས་ཟ་བ་མ་དྲན་ལུས་སྟོབས་ཤོར། །
གོས་གོན་པ་མ་དྲན་ངོ་ཚ་བྲལ། །
གདོང་ལ་མཆི་མ་རྒྱུན་ཆད་མེད། །
ངག་སྨྲེ་སྔགས་བརྗོད་ལས་གྲེ་བ་འཛེར། །
འབངས་དུས་ཀྱི་ཉེས་པས་སྒྲིབ་པའི་ཕྱིར། །
ཞལ་དངོས་སུ་མཇལ་བའི་སྐལ་མེད་ཀྱང་། །
དུས་དོ་ནུབ་གཉིད་ཀྱི་རྨི་ལམ་ན། །
ཕྱག་ཞལ་ཙམ་ཞིག་མཇལ་བར་ཞུ། །
གསུང་ལན་ཚིག་གཅིག་གནང་བར་ཞུ། །
འགྲོ་བའི་མགོན་པོ་ཐུགས་རྗེས་གཟིགས། །
108 8



དྲི་བ་བཞི།
དྲི་བ། ཀ་གདུང་ཡིད་འོང་ཁང་བཟང་རབ་གསལ། །
ཁ་དོག་དངུལ་མདོག་ཕུག་རོན་མ་བུའི། །
ག་ལེར་བག་ཕེབས་ཚུལ་བཟུང་འདི་འདྲ། །
ང་ལ་བརྙས་སྤྱོད་མིན་ནམ་ལན་སྨྲོས། །
ལན། ཅ་ཅོ་མ་སྨྲ་གནས་ཚང་བླ་རྒན། །
ཆ་ཡོད་ཆ་མེད་ལུས་ཅན་ཐམས་ཅད། །
ཇ་སོགས་སྦྱིན་གཏོང་སྒྲུབ་ལ་སྐྱོངས་དང་། །
ཉ་རྒྱས་ཟླ་བཞིན་འབྲས་བུ་དཀར་འོང་། །
དྲི་བ། ཏ་ཐཱ་ག་ཏའི་རྗེས་འཇུག་རྣམས་ལ། །
ཐ་མལ་བྱ་བྱིའུ་སོགས་ཀྱིས་སྦྱིན་སྟོན། །
ད་ལྟ་ཐུབ་བསྟན་བྱུང་དར་ཆེ་བ། ། །
ན་ཚོད་མཐོ་བའི་རྟགས་དེ་མཐོང་སྙམ། །
ལན། པ་སངས་ལྟར་དཀར་ཕན་པའི་སེམས་ཀྱིས། །
ཕ་མ་བུ་བཞིན་ངེད་ཅག་སེམས་ན། །
བ་སྤུ་གཡོ་བའི་སྐྱོ་ཤས་ཤུགས་དྲག །



སྐོམ་སེལ་བདུད་རྩིའི་ཆུ་རྒྱུན། (༧)
མ་ཐོགས་སྐྱེ་བར་ངེད་རྣམས་ཁག་ཐེག །
དྲི་བ། ཙ་རི་ལྟ་བུའི་གནས་འདི་རེ་ཞིག །
ཚ་ལེན་མི་བྱེད་ཁྱེད་ཅག་བདག་གྱིས། །
ཛ་ལང་སྤྱོད་གང་མ་འོངས་ནམ་ཡང་། །
ཝ་སོགས་ངན་འགྲོར་མ་གཏོང་རྗེས་བཟུང་། །
ལན། ཞྭ་ལྷམ་འཕྱོར་པོའི་གོས་ཀྱིས་མ་ཁེངས། །
ཟ་མ་བཟང་པོའི་རོ་བདར་མ་ཆགས། །
འ་རེ་བློ་རྩེ་ལྷ་ལ་གཏད་ན། ། །
ཡ་མཚན་རིམ་གྱིས་འབྱུང་ངོ་ཤེས་ལྡན། །
དྲི་བ། རྭ་བ་ཁོར་ཡུག་འཇའ་ཚོན་གུར་ཁང། །
ལ་ལ་ཙམ་མིན་རྟག་པར་འདི་བཞིན། །
ཤ་ཚའི་སེམས་མཐུན་རིང་དུ་བསྟེན་ནས། །
ས་ལམ་བགྲོད་པའི་ཡིད་སྨོན་འཆའ་འོ། །
ལན། ཧ་རང་ལས་པའི་སྡེབ་སྦྱོར་མེད་ཀྱང་། །
ཨ་མས་བུ་ལ་ལབ་རྒྱུའི་ཚིག་ཡིན། །
ཧ་ཅང་སྨྲ་བ་མང་ན་དགོས་མོད། །
ཨ་དོན་ཉིད་ལ་འདུའོ་དཔྱོད་ཅིག །
[10 。



གླང་ཆེན་འགྱིང༌རིའི་ཉི་གཞོན།
གླང་ཆེན་འགྱིང་རིའི་ཉི་གཞོན།
དམུ་དགེ་བསམ་གཏན།
དབང་ཕྱོགས་གནམ་སའི་འཕྲད་མཚམས་ལས། །
ཉིན་བྱེད་མཛེས་ཞལ་མངོན་པ་ཡི། །
དམར་སེར་འོད་ཀྱི་འཇའ་སྤྲིན་དེ། །
མཛེས་སྡུག་ཀུན་གྱི་སྙིང་པོ་བཞིན། །
ཤིང་བལ་ཐང་ལ་བཏིང་འདྲ་བའི། །
སྤྲིན་གྱི་རྒྱ་མཚོའི་མཛེས་ཞལ་ལ། །
རབ་ཏུ་ཆགས་པའི་དབང་གཞུ་ཡི། །
སྣ་ཚོགས་འོད་ཀྱི་རྩེ་དགའ་ངོམ། །
མཁའ་དབྱིངས་སྨག་གིས་ཁྱབ་པའི་ཚེ། །
ཕྱོགས་བཅུའི་སངས་རྒྱས་བྱུང་སེམས་ཀྱིས། །
ཀུན་བཟང་མཆོད་པའི་སྒྲོན་མེའི་ཚོགས། །
ནམ་མཁའ་འགེངས་པའི་ངོ་མཚར་ངོམ། །
1ཉིན་བྱེད་ནི་ཉི་མའི་མངོན་བརྗོད།
1119



སྐོམ་སེལ་བདུད་རྩིའི་ཆུ་རྒྱུན། (༧)
གཡུ་ཐོག་ཡོན་ཏན་མགོན་པོ།
བོད་ཀྱི་གསོ་བ་རིག་པའི་ཐད་མཛད་རྗེས་བླ་ན་མེད་པའི་མཁས་
དབང་གཡུ་ཐོག་རྙིང་མ་ཡོན་ཏན་མགོན་པོ་ནི། ལྕགས་ཕོ་རྟ་ལོའི་སྤྲེལ་
ཟླའི་ཚེས་བཅོ་ལྔ་སྟེ་སྤྱི་ལོ་༧༩༠ ལ་སྟོད་ལུང་སྐྱིད་སྣ་ཞེས་པའི་ས་ཆར་
ཡབ་གཡུ་ཐོག་ཁྱུང་བོ་རྡོ་རྗེ་དང་ཡུམ་རྒྱ་བཟའ་ཆོས་ཀྱི་སྒྲོལ་མ་གཉིས་ཀྱི་
སྲས་སུ་འཁྲུངས། །
གཡུ་ཐོག་ཅེས་པ་ནི་ཡབ་མེས་འདྲེ་རྗེ་རྒྱ་གར་བཛྲ་ཡང་གསོ་བ་
རིག་པ་སོགས་ཆོས་དང་རིག་གནས་མང་པོར་མཁས་ཤིང་། ནད་པ་
གང་ཡོད་ཀྱི་སར་ཕེབས་ནས་གསོ་བྱེད་མཛད་དེ་ཕན་པ་རྒྱ་ཆེན་པོ་བྱུང༌
བས་སྙན་གྲགས་ཀྱིས་བོད་ཡུལ་ཁྱབ། ཕྱོགས་ཀུན་ནས་བསྙེན་བཀུར་
དང་འབུལ་བ་རྒྱ་ཆེན་བྱུང་བ་ལས་གཡུ་མང་པོ་འབུལ་བ་ཁང་ཐོག་ཏུ་
བཀྲམ་ཡོད་པ་ལུག་རྫི་ཞིག་གིས་མཐོང་ནས། མཁས་པ་མཐོང་བ་དོན་
ལྡན་ལ་ གཡུའི་ ཐོག་འདུག་གོ་ཞེས་བསྒྲགས་པས། དེ་ནས་བཟུང་
མཁས་པ་གཡུ་ཐོག་པ་ཞེས་གྲགས་པ་ཡིན། །
ཁོང་དགུང་ལོ་གསུམ་ལོན་ཚེ། ཡབ་ཀྱིས་ཀློག་ཡིག་བསླབས།
ཚེགས་མེད་པར་མཁྱེན། ཡབ་ཀྱི་མདུན་ནས་གསོ་བྱེད་ཀྱི་གཞུང་ལག་
༩ 112 »



གཡུ་ཐོག་ཡོན་ཏན་མགོན་པོ།
ལེན་དང་བཅས་པ་སྦྱངས་པས་མཁས་པར་གྱུར། དགུང་ལོ་བཅུ་བཞེས་
པའི་ཚེ། རྒྱལ་པོ་མེས་ཨག་ཚོམ་གྱིས་གཡུ་ཐོག་ཡོན་ཏན་མགོན་པོའི་
སྙན་གྲགས་གསན་ནས་གཡུ་ཐོག་པ་ཆེན་པོ་གདན་དྲངས་ཏེ་བྲང་ཏི་
རྒྱལ་གཉེན་མཁར་བུ་ལ་སོགས་པ་བོད་ཀྱི་སྨན་པ་རྣམས་དང་རྩོད་དུ་
བཅུག་པར། གཡུ་ཐོག་པ་ཆེན་པོ་རྒྱལ་ཏེ། རྒྱལ་པོ་ཡབ་སྲས་ཁོང་ལ་
ཡིད་ཆེས་ནས། ཁྲི་སྲོང་ལྡེ་བཙན་གྱི་བླ་སྨན་དུ་དབང་བསྐུར། །
གཡུ་ཐོག་པ་དགུང་ལོ་ཉི་ཤུ་བཞེས་པའི་ཚེ། རྒྱལ་པོ་ཁྲི་སྲོང་ལྡེ་
བཙན་གྱིས་རྒྱ་ གར། རྒྱ་ནག བལ་ཡུལ། ལི་ཡུལ་སོགས་ཕྱོགས་
རིགས་ཀྱི་སྨན་པ་དགུ་སྤྱན་དྲངས་ནས། གཡུ་ཐོག་ཡོན་ཏན་མགོན་པོ་
དང་རྩོད་དུ་བཅུག དེ་དག་གིས་ཁོང་ལ། བོད་ལ་སྨན་པ་ཡོད་མེད།
གསོ་བ་རིག་པའི་བཀའ་བབས་ཚུལ། མཁས་པ་སོ་སོའི་ལུགས་ལ་ག་
ཚོད་ཡོད་པ་སོགས་དྲི་བ་གང་བཏོན་གྱི་ལན་ཐོགས་པ་མེད་པར་བཏབ་
པས། ཕྱོགས་རིགས་ཀྱི་སྨན་པ་དགུ་ན་རེ། བོད་ན་འདི་ལྟ་བུའི་སྐྱེས་
མཆོག་དམ་པ་བཞུགས་པ་ཡ་མཚན་གསུངས་ནས། སྔོན་བསགས་
སྦྱངས་པའི་ཡོན་ཏན་རབ་རྒྱས་ཤིང་། །འགྲོ་བ་མགོན་མེད་རྣམས་ཀྱི་
མགོན་གཅིག་པུ། །བོད་ཡུལ་མུན་པ་སེལ་བའི་ཉི་མ་མཆོག །གཡུ་ཐོག་
མགོན་པོའི་ཞབས་ལ་ཕྱག་འཚལ་ལོ། །ཞེས་བསྟོད་པ་ཕུལ་ནས་ཞབས་
སྤྱི་བོར་བླངས་ཏེ་བླ་མར་བསྟེན་ཏོ། །
113a



སྐོམ་སེལ་བདུད་རྩིའི་ཆུ་རྒྱུན། (༧)
གཡུ་ཐོག་པ་དགུང་ལོ་ཉེར་ལྔའི་ཐོག་རྒྱ་གར་དུ་ཐེངས་དང་པོར་
ཕེབས་པ་དང་། དེ་ནས་རིམ་བཞིན་བསྡོམས་པས་ཐེངས་གསུམ་ལ་
ཕེབས་ཏེ་པཎ་ཆེན་ཙནྡཱ་བྷཱི་དང་། མཁས་པ་མེ་དབང་སོགས་སློབ་
དཔོན་དུ་མ་བསྟེན་ནས་དཔལ་ལྡན་རྒྱུད་བཞིའི་ཁ་སྐོང་མུ་ཏིག་ཕྲེང་བ་
དང་། ཐུར་དཔྱད་ གནད་ཀྱི་ལྡེ་མིག་སོགས་ གདམས་ངག་མང་པོ་
གསན། རྒྱ་ནག་རི་བོ་རྩེ་ལྔར་ཐེངས་གཅིག་ཕེབས་ཏེ་འཕགས་པ་
འཇམ་དཔལ་གྱི་མདུན་ནས་སྦྱོར་བའི་ཕྲེང་བ་དང་། བྱང་ཁོག་དོན་
འགྲེམས་གདམས་ངག་དུ་མ་ཞུས་ནས་བོད་དུ་ཕེབས་ཏེ་གངས་ཅན་
བོད་ཡུལ་གྱི་སྨན་གྱི་རིག་པས་གཞི་བྱས། དེའི་སྟེང་རྒྱ་གར་ནག་གི་སློབ་
དཔོན་རྣམས་ཀྱི་གདམས་ངག་དང་། བཻ་རོ་ཙ་ནས་བསྒྱུར་པའི་ཕྱོགས་
གཞན་གྱི་གསོ་བ་རིག་པའི་འགྱུར་རྣམས་ཀྱི་དགོངས་བཅུད་རྣམས་
བླངས་ནས་ཁ་སྣོན་མཛད་དེ་དཔལ་ལྡན་རྒྱུད་བཞི་ཞེས་པའི་མ་ཕྱི་
བསྐྲུན། བལ་པོའི་རྒྱལ་པོ་ཧ་རྡ་རུའི་གྲང་བ་ཐུར་འབབ་ཀྱི་ནད་བཅོས་
པ་སོགས་སྐུ་ཚེ་གང་པོར་གསོ་རིག་གི་མཛད་པ་ཁོ་ན་བསྐྱངས། གདུང་
རྒྱུད་འཛིན་པའི་སྲས་འབུམ་སེང་དང་། དཔལ་འབུམ། དགའ་དགའ་
གསུམ་འཁྲུངས། ཀོང་པོ་བདེ་རྒྱལ་སོགས་སློབ་མའི་ཚོགས་ཀྱིས་བོད་
ཡུལ་གྱི་ས་ཆེན་པོ་འདི་གང་བར་བསྐྲུན།
གཡུ་ཐོག་པ་ཆེན་པོ་ཁོང་ཉིད་དབུས་གཙང་མངའ་རིས་སོགས་



གཡུ་ཐོག་ཡོན་ཏན་མགོན་པོ།
ཡུལ་གྲུ་ཀུན་ཏུ་ཕེབས་ནས་ཉིན་མཚན་དབྱེར་མེད་དུ་འགྲོ་བ་ནད་པའི་
དོན་བྱས་ཏེ། འགྲོ་བ་གྲངས་མེད་པ་ནད་ཀྱི་འཇིགས་པ་ལས་སྐྱོབ་པར་
མཛད་ནས་དགུང་ལོ་བརྒྱ་དང་ཉེར་ལྔའི་ཐོག་སྤྲེལ་ཟླའི་ཚེས་བཅོ་ལྔའི་ཉི་
མ་ཤར་བ་དང་དུས་མཚུངས་སུ་སྐུ་གཤེགས་སོ། །
གཡུ་ཐོག་ཡོན་ཏན་མགོན་པོ་ནི་བོད་ཀྱི་གསོ་བ་རིག་པའི་ཆ་ལག་
ཡོངས་སུ་ཚང་བར་བྱེད་པའི་བདག་ཉིད་ཆེན་པོ། ནད་པ་ཐམས་ཅད་
སྡུག་བསྔལ་ཀུན་ལས་གྲོལ་བར་མཛད་པའི་སངས་རྒྱས་སྨན་བླ་གཉིས་
པ། གསོ་བ་རིག་པའི་རྒྱུད་འཛིན་པ་མཁས་དབང་ཤིན་དུ་མང་པོ་
བསྐྱངས་པའི་ཟླ་མེད་སློབ་དཔོན་ཆེན་མོ། སྨན་རིགས་འདུལ་སྦྱོང་བཅོ་
བཀྲུ་སྡེབ་སྦྱོར་སོགས་སྔར་མེད་པ་རྣམས་གསར་དུ་བསྣན་ཅིང་ལག་ལེན་
ཀུན་ལ་ཐོགས་པ་མེད་པས་གསར་གཏོད་མཁན་པོ་སྟེ་བོད་སྤྱི་ལ་བཀའ་
དྲིན་གཞལ་དུ་མེད་པའི་གསོ་བ་རིག་པའི་མེས་པོ་ཡིན་ནོ། །
6 115a



སྐོམ་སེལ་བདུད་རྩིའི་ཆུ་རྒྱུན། (༧)
ས་སྐྱ་ཀུན་དགའ་རྒྱལ་མཚན།
བོད་ཀྱི་རིག་གནས་དང་སྲིད་དོན་ལ་བྱས་རྗེས་བླ་མེད་བཞག་
པའི་ས་སྐྱ་པཎྜི་ཏ་ཀུན་དགའ་རྒྱལ་མཚན་ནི། སྤྱི་ལོ་༡༡༨ ༢ལ་ཡབ་ས་
སྐྱའི་རྗེ་བཙུན་གྲགས་པ་རྒྱལ་མཚན་གྱི་གཅུང་པོ་དཔལ་ཆེན་འོད་པོ་ཆེ་
དང་། ཡུམ་མ་ཅིག་གར་ཕུ་མ་ཉི་ཁྲི་ལྕམ་གཉིས་ཀྱི་སྲས་སུ་སྐུ་འཁྲུངས།
དགུང་ལོ་ཆུང་དུས་ཀྱི་མཚན་ལ་དཔལ་ལྡན་དོན་གྲུབ་ཞུ་ཞིང་ཁུ་བོ་རྗེ་
བཙུན་གྲགས་པ་རྒྱལ་མཚན་གྱི་དྲུང་དུ་དགེ་བསྙེན་གྱི་སྡོམ་པ་བཞེས་
པས་མཚན་ལ་ཀུན་དགའ་རྒྱལ་མཚན་གསོལ།
ཆུང་དུས་ནས་ཁུ་བོ་གྲགས་པ་ལས་སྔགས་ཀྱི་ཟབ་གནད་མ་ལུས་
པ་གསན་ཅིང་། ཁ་ཆེ་པཎ་ཆེན་ཤཱཀྱ་ཤྲཱི་སོགས་སློབ་དཔོན་དུ་བསྟེན་
ནས་སྒྲ་སོགས་རིག་པའི་གནས་ཆེན་ལྔ་དང་སྙན་ངག་སྡེབ་སྦྱོར་སྐར་
རྩིས་སོགས་ཆུང་བ་ལྔ་དང་བཅས་པ་སྦྱངས་པ་མཐར་ཕྱིན་མཛད་དེ་
སྙན་གྲགས་ཡུལ་ཁམས་ཀུན་ཏུ་ཁྱབ།
རྒྱ་གར་ལྷོ་ཕྱོགས་ཀྱི་མུ་སྟེགས་པའི་མཁས་པ་འཕྲོག་བྱེད་དགའ་
བོ་སོགས་སྟོན་པ་དྲུག་བོད་ལ་རྩོད་དུ་འོང་། ས་པཎ་ཉིད་ཀྱང་མང་ཡུལ་
སྐྱིད་གྲོང་གི་འཕགས་པ་ཝ་ཏི་བཟང་པོའི་གཙུག་ལག་ཁང་དང་འདབས་
༩ 116



ས་སྐྱ་ཀུན་དགའ་རྒྱལ་མཚན།
འབྲེལ་བའི་ཚོང་འདུས་སུ་བཞུགས་པའི་སྐབས་སུ་འབྱོར་བ་རྩོད་པས་
ཕམ་པར་མཛད་དེ། དེའི་དཔང་རྟགས་སུ་རལ་བ་བྲེགས་པ་སྔར་ས་
སྐྱའི་དབུ་རྩེ་རྙིང་མའི་མགོན་ཁང་དུ་ཡོད་པར་གྲགས། །
སྤྱི་ལོ་ ༡༢༤༤ལ་ཧོར་རྒྱལ་གོ་དན་གྱིས་གདན་དྲངས་པ་ལྟར་
བོད་ཡོངས་ཀྱི་བདེ་འཇགས་ཀྱི་ཆེད་དུ་འཁོར་དང་བཅས་པ་ཧོར་ཡུལ་དུ་
ཕེབས་མགོ་ཚུགས་ ཏེ། དགུང་ ལོ་ དྲུག་ཅུ་ རེ་ལྔ་ བཞེས་པ་སྤྱི་ ལོ་
༡༢༤༦པའི་ཟླ་བ་བརྒྱད་པར་ལྱང་ཅུ་ ( ཀན་སུའུ་ཝུ་ཝེ་ས་ཁུལ་འགུ་
ཚང་)ལ་ཕེབས་འབྱོར་བྱུང་ཞིང་། རྒྱལ་པོ་གོ་དན་ཧོར་ཡུལ་དུ་སོང་
ནས་ཚུར་ལོག་པ་དང་སྤྱི་ལོ་ ༡༢༤༧པའི་ཟླ་བ་དང་པོར་མཇལ། རྒྱལ་
པོ་གོ་དན་མཛེ་ནད་ཀྱིས་མནར་བ་ལ་སྨན་བཅོས་ཀྱིས་ནད་ལས་གྲོལ་
བར་མཛད་ཅིང་། རྒྱལ་བློན་འབངས་མིར་ གོ་བདེའི་ཆོས་མང་ པོ་
གསུངས་ནས་ཧོར་ཡུལ་དུ་སངས་རྒྱས་ཀྱི་བསྟན་པ་སྔར་ལས་ལྷག་པར་
དར་སྤེལ་མཛད། བོད་ནས་ཕྱིར་ཕེབས་དགོས་པའི་ཞུ་ཡིག་མང་པོ་
འབྱོར་ཀྱང་བོད་ས་གནས་སུ་བདེ་འཇགས་ཡོང་ཆེད་དུ་བོད་ཡུལ་དུ་
ཕེབས་མ་ཕོད་པར་ལུས་པ་སོགས་སྲིད་ཕྱོགས་ལ་མཛད་རྗེས་ཆེན་པོ་
བཞག
ཁོང་གིས་སྒྲ་ཚད་གསོ་རིག་སོགས་ཐུན་མོང་དང་ཐུན་མོང་མ་
ཡིན་པའི་གཞུང་ལུགས་སྔར་ཡོད་རྣམས་ལ་དག་ཐེར་དང། མེད་པ་
༩ 117 ཉ



སྐོམ་སེལ་བདུད་རྩིའི་ཆུ་རྒྱུན། (༧)
གསར་དུ་བརྩམས་ཏེ་བོད་ཀྱི་བཅུ་ཕྲག་རིག་གནས་འཐུས་ཚང་དང་
འཕེལ་རྒྱས་ལ་མཛད་རྗེས་བླ་ན་མེད་པ་བཞག །
ས་སྐྱ་པཎྜི་ཏ་ནི་བོད་ཀྱི་རིག་གནས་དང་ཆབ་སྲིད་ཕྱོགས་གང་
ཐད་ནས་མཛད་རྗེས་བླ་མེད་མཆིས་པའི་སྐྱེས་བུ་དམ་པ་ཞིག་ཡིན་ལ།
པཎྜི་ཏ་ཞེས་པའི་མཚན་སྙན་ཐོབ་པའི་བོད་ཀྱི་མཁས་པ་དང་པོའང་
ཡིན། ཁོང་གི་གསུང་རྩོམ་ལ་ཡོངས་གྲགས་སུ་པོད་གསུམ་ཡོད། ཁོང་
དགུང་ལོ་བདུན་ཅུ་པ་སྤྱི་ལོ་ ༡༢༥ ༡པར་ལྱང་ཅུ་སྡེ་བཞི་ཞེས་བྱ་བར་སྐུ་
མྱ་ངན་ལས་འདས།
e
118



ཀློང་ཆེན་རབ་འབྱམས་པ།
སྔ་འགྱུར་བསྟན་པའི་སྒྲོན་མེ་ཆེན་པོ་ཀུན་མཁྱེན་ཀློང་ཆེན་པ་དྲི་
མེད་འོད་ཟེར་རམ་ཚུལ་ཁྲིམས་བློ་གྲོས་ནི། གཡོ་རུ་གྲྭའི་ཆ་སྟོད་གྲོང་དུ་
ཡབ་སྔགས་འཆང་བསྟན་པ་སྲུང་དང་། ཡུམ་འབྲོམ་བཟའ་བསོད་
ནམས་རྒྱན་གཉིས་ཀྱི་སྲས་སུ་སྤྱི་ལོ་ ༡༣༠༨ པར་སྐུ་འཁྲུངས།
དགུང་ལོ་ལྔ་ནས་བཟུང་ཡི་གེ་འབྲི་ཀློག་སོགས་ཚེགས་མེད་པར་
མཁྱེན། དགུང་ལོ་བདུན་ལ་ཡབ་སྔགས་འཆང་གི་དྲུང་ནས་བཀའ་
བརྒྱད་བདེ་འདུས། རྟ་མགྲིན་དང་ཕུར་བ་རྣམས་དབང་ལུང་མན་ངག་
ཕྱག་བཞེས། དགུང་ལོ་བཅུ་གཉིས་པ་ལ་བསམ་ཡས་སུ་མཁན་པོ་
བསམ་འགྲུབ་རིན་ཆེན་དང་སློབ་དཔོན་ཀུན་དགའ་འོད་ཟེར་གཉིས་
ལས་རབ་བྱུང་གི་སྡོམ་པ་བཞེས་ཏེ་མཚན་ལ་ཚུལ་ཁྲིམས་བློ་གྲོས་ཞེས་
གསོལ། སློབ་ དཔོན་བཙན་ དགོན་ པ་ དང་ གཞོན་ ནུ་ རིན་ ཆེན།
གཞོན་ནུ་རྒྱལ་པོ། དཔང་ལོ་ཆེན་པོ་སོགས་ལས་ཕར་ཕྱིན་དང་དབུ་མ་
ཚད་མ་མངོན་པ་བཅས་གསན་ནས་གྲྭ་ས་ཆེན་པོའི་སྡེ་ཕལ་ཆེ་བར་གྲྭ་
སྐོར་མཛད་པས་མཁས་པའི་སྙན་གྲགས་ཕྱོགས་བཞིར་ཁྱབ། གཞན་
ཡང་ཀརྨ་པ་རང་བྱུང་རྡོ་རྗེ་དང་ས་སྐྱའི་བླ་མ་བདག་ཉིད་ཆེན་པོ། བླ་མ་
t 119



སྐོམ་སེལ་བདུད་རྩིའི་ཆུ་རྒྱུན། (༧)
འཇམ་དབྱངས་པ་སོགས་བཅུ་ཕྲག་ཙམ་བསྟེན་ནས་གངས་ལྗོངས་སུ་
དར་བའི་ མདོ་ སྔགས་ ཀྱི་ ཆོས་ བརྒྱུད་ ཡོངས་རྫོགས་ གསན་བཞེས་
གནང༌
། ལྷག་པར་རིག་འཛིན་ཀུ་མཱ་རཱ་ཛའི་དྲུང་ནས་གསང་སྔགས་སྔ་
འགྱུར་གྱི་གདམས་པ་མཐའ་དག་ཉམས་ཁྲིད་དུ་གསན་ནས་དབེན་
གནས་མང་པོར་སྒྲུབ་པ་ཉམས་ལེན་མཛད་པ་ལས་རྫོགས་པ་ཆེན་པོ་
རང་སྣང་རིས་མེད་ཀྱི་ཉམས་རྟོགས་མཐར་ཕྱིན་ཏེ་གྲུབ་པའི་གོ་འཕང་
མཐོན་པོར་གཤེགས། །
གངས་རིའི་ཐོད་དཀར་དུ་བཞུགས་ནས་སྐལ་ལྡན་གྱི་སློབ་མ་
མང་པོ་ལ་སྙིང་ཐིག་གི་ཆོས་རྒྱ་ཆེར་གསུངས་ཤིང་། ཡང་ཏིག་སྐོར་
གསུམ། རང་གྲོལ་སྐོར་གསུམ། ངལ་གསོ་སྐོར་གསུམ། མཛོད་མུན་
གྱི་ཕལ་ཆེ་བ་སོགས་གནས་འདི་ཉིད་དུ་བརྩམས་པར་མཛད་ཅིང་།
དགོན་པ་ཞིག་ཀྱང་གནས་དེར་བཏབ་ཅིང་མིང་ལ་ཨོ་རྒྱན་རྫོང་གནས་
ཞེས་བཏགས། དེ་ལྟར་བསྟན་འགྲོའི་དོན་རྒྱ་ཆེར་མཛད་ནས་དགུང་
ལོ་ང་དྲུག་བཞེས་པ་སྤྱི་ ལོ་ ༡༣༦༣ པར་བསམ་ཡས་མཆིམས་ཕུར་
དགོངས་པ་ཆོས་དབྱིངས་ སུ་ ཐིམ། སྐུ་གདུང་ཞུགས་ལ་ཕུལ་བས་
ཐུགས་ལྗགས་སྤྱན་གསུམ་མེས་མ་ཚིག་པ་དང་རིང་བསྲེལ་གྲངས་མེད་
བྱོན་པ་རྣམས་ནང་རྟེན་འདྲ་སྐུ་རིན་པོ་ཆེ་དང་ཕྱི་རྟེན་བྱང་ཆུབ་ཆེན་
པོའི་མཆོད་རྟེན་ཡང་གནས་དེ་རུ་བཞེངས་སོ། །
༤ 120



ཀློང་ཆེན་རབ་འབྱམས་པ།
ཀུན་མཁྱེན་མཆོག་གི་གསུང་རྩོམ་ལ། ཕྱིའི་གནས་ཐུན་མོང་གི་
སྐོར་བསྟན་བཅོས་དགུ་བཅུ་གོ་ལྔ། ནང་གི་གནས་རྒྱ་ཆེར་བཤད་པའི་
བསྟན་བཅོས་བརྒྱ་དང་ཉེར་བརྒྱད། གསང་བའི་གནས་དེ་ཁོ་ན་ཉིད་
སྟོན་པའི་བསྟན་བཅོས་སུམ་ཅུ་སྟེ་ཁྱོན་ཆོས་ཚན་ཉིས་བརྒྱ་ང་གསུམ་
ཡོད་པར་གསུངས། སྡེ་དགེ་དཔར་ཁང་ཆེན་མོར་བཞུགས་པའི་གྲས་སུ་
《མཛོད་བདུན།》 《 ངལ་གསོ་སྐོར་གསུམ།》 《རང་གྲོལ་སྐོར་
གསུམ།》 《 མུན་སེལ་སྐོར་གསུམ།》 《 སྙིང་ཐིག་སྐོར་གསུམ།》
《 ཡང་ཏིག་སྐོར་གསུམ་》སོགས་བསྡོམས་པས་པོད་བདུན་བཞུགས་
སོ། །
}
121 ཤ



སྐོམ་སེལ་བདུད་རྩིའི་ཆུ་རྒྱུན། (༧)
རྗེ་ཙོང་ཁ་པ་བློ་བཟང་གྲགས་པ།
རྗེ་ཙོང་ཁ་པ་ཆེན་པོ་བློ་བཟང་གྲགས་པ་ནི་མདོ་སྨད་ཙོང་ཁའི་
ཡུལ་ཞེས་པ་སྐུ་འབུམ་དགོན་པ་ཆགས་པའི་གནས་དེ་རུ་རབ་བྱུང་དྲུག་
པའི་བགྲང་བྱ་སོ་གཅིག་པ་མེ་མོ་བྱ་ཡི་ལོ་སྟེ་སྤྱི་ལོ་ ༡༣༥༧པར་ཡབ་
དཔལ་ཆེན་ཀླུ་འབུམ་དགེ་དང་ཡུམ་ཤིང་བཟའ་ཨ་ཆོས་གཉིས་ཀྱི་སྲས་
སུ་སྐུ་འཁྲུངས། །
དགུང་ལོ་གསུམ་གྱི་སྟེང་དུ། ལྷ་ས་ནས་མར་ཕེབས་པའི་རྗེ་ཀརྨ་
རོལ་པའི་རྡོ་རྗེ་ཞེས་པ། ཀརྨ་པའི་སྐུ་ཕྲེང་བཞི་པ་ཧོར་གོང་མ་རྒྱལ་པོས་
གདན་དྲངས་ནས་ཕེབས་པ། སྐུ་འབུམ་གྱི་ཐག་ཉེ་ཤར་རྫོང་རི་ཁྲོད་དུ་
བཞུགས་སྐབས། རྗེ་ཙོང་ཁ་པ་ཁོང་གི་ཡབ་ཀྱིས་ཁྲིད་དེ་དགེ་བསྙེན་
བསྒྲུབས་པས་མཚན་ལ་ཀུན་དགའ་སྙིང་པོ་ཞེས་བཏགས།
དགུང་ལོ་བདུན་གྱི་སྟེང་དུ་བྱ་ཁྱུང་དགོན་པར་ཕེབས། སྐབས་
དེར་ཆོས་རྗེ་དོན་གྲུབ་རིན་ཆེན་བྱ་ཁྱུང་དུ་བཞུགས་པས། ཁོང་གི་དྲུང་
དུ་གཙུག་ཏོར་ཕུལ་ནས་རབ་ཏུ་བྱུང་བ་དང་། སྟོན་པའི་ན་བཟའ་
མནབས་ཏེ་དགེ་ཚུལ་གྱི་སྡོམ་པ་བླངས་ཤིང་མཚན་ལ་བློ་བཟང་གྲགས་
པ་ཞེས་གསོལ།
༩ 122 。



རྗེ་ཙོང་ཁ་པ་བློ་བཟང་གྲགས་པས
ཆོས་རྗེ་དོན་གྲུབ་རིན་ཆེན་གྱི་མདུན་ནས་དགུང་ལོ་བཅུ་དྲུག་གི་
བར་དུ། མགོ་ཀ་ཁ་ནས་འདོན་ཆོས་སྤྱོད་ཚང་མ་བསླབས། དེ་ནས་
དབུས་གཙང་ལ་འབྱོན་པའི་ཐུགས་འཁྲུངས་པ་དང་། ཁོང་གི་དགེ་
རྒན་ཆོས་རྗེ་དོན་གྲུབ་རིན་ཆེན་གྱིས་ཀྱང་འབྱོན་པར་རྟིང་སྐུལ་མཛད་
པར་བརྟེན། ཁོང་དགུང་ལོ་བཅུ་དྲུག་སྟེང་། ཁོང་གི་ཞང་པོ་གཉིས་
ཀྱིས་ཁྲིད་ཅིང་ཆབ་མདོ་བརྒྱུད་ནས་ཡར་ཕེབས་ཏེ་དགུང་ལོ་བཅུ་བདུན་
སྟེང་འབྲི་གུང་དུ་སླེབས། བླ་མ་སྤྱན་སྔ་གྲགས་པ་བྱང་ཆུབ་ཅེས་པའི་
མདུན་དུ་བཀའ་ཆོས་མང་པོ་ཞུས། དེ་ནས་ཚལ་གུང་ཐང་དུ་ཕེབས་ཏེ་
སྨན་པ་སྐད་གྲགས་ཅན་ཚལ་པ་དཀོན་མཆོག་སྐྱབས་ཀྱི་མདུན་ནས་
སྨན་སྦྱངས། དེ་ནས་སྙེ་ཐང་བདེ་བ་ཅན་དུ་བྱོན་ཏེ་སློབ་དཔོན་ཡོན་
ཏན་རྒྱ་མཚོའི་མདུན་ནས་ཐོག་མར་ཕར་ཕྱིན་སྦྱངས་ཤིང་། ཞག་མ་
བཅོ་བརྒྱད་ཀྱི་ནང་གཞུང་འགྲེལ་གྱི་ཚིག་མཐའ་དག་ཤིན་ཏུ་བྱང་བར་
ཐུགས་ལ་ཆུད། དེར་མ་ཟད། སྙེ་ཐང་བདེ་བ་ཅན་དང་། སྣར་ཐང་
དགོན་པ། ས་སྐྱ་དགོན། ངམ་རིང་འགའ་རོང་ཆོས་སྡེ་སོགས་སུ་གྲྭ་
སྐོར་མཛད། ཁོང་དགུང་ལོ་གཞོན་ཞིང་ཡོན་ཏན་ཆེ་བས་མཚན་སྙན་
ཡུལ་ཕྱོགས་ཀུན་ལ་ཁྱབ།
རྗེ་རེད་མདའ་པ་གཞོན་ནུ་བློ་གྲོས་བླ་མར་བསྟེན་ནས་མངོན་པ་
མཛོད་དང་། མངོན་པ་ཀུན་བཏུས། དབུ་མ་སོགས་ལ་སྦྱངས་པ་རྒྱ་
༩ 123a



སྐོམ་སེལ་བདུད་རྩིའི་ཆུ་རྒྱུན།
(༧)
ཚེར་མཛད་ནས་ཕྱིར་ལྷ་སའི་ཕྱོགས་ལ་ཕེབས་ཏེ། ལོ་ཆེན་བྱང་ཆུབ་རྩེ་
མོའི་སློབ་མ་སྒྲ་བ་ནམ་མཁའ་བཟང་པོའི་མདུན་དུ་ཐུན་མོང་གི་རིག་
གནས་སྦྱངས། སྙན་ངག་མེ་ལོང་མའང་ཆ་ཚང་བར་སྦྱངས་པར་མ་
ཟད་རྩོམ་རྒྱུགས་ཀྱང་ཕུལ། ཁོང་གིས་དགུང་ལོ་ཉེར་བཞིའི་དུས་སུ་
བརྩམས་པའི་རྟག་ཏུ་ངུའི་རྟོགས་བརྗོད་ནི་བོད་ཀྱི་མཁས་པ་སུས་
མཐོང་ཡང་། ད་སྔ་ཡན་བོད་དུ་འདི་འདྲའི་སྙན་ངག་བྱུང་མ་མྱོང་ཞེས་
བསྔགས་བརྗོད་མཛད་པ་རེད། །
རྗེ་དགུང་ལོ་ཉེར་གཉིས་པའི་སྐབས་སུ་ཡུམ་གྱིས་དབུ་སྐྲ་དཀར་
པོའི་ལན་བུ་དང་བཅས་བསྐུར་ཏེ་མདོ་སྨད་དུ་འབྱོན་པར་གསོལ་བ་
བཏབ་པ་ལ། རྗེ་དབོན་གྲགས་པ་རྒྱལ་མཚན་སྐུ་ཚབ་ཏུ་མངགས་ཏེ་
ཡུམ་དང་ཨ་ཅེ་གཉིས་ལ་རྗེ་རང་གི་སྐུ་ཐང་རེ་དང་བདེ་མཆོག་བུམ་སྐུ།
རྒྱལ་བ་སེང་གེ་ང་རོའི་སྐུ་པར་བཅས་གནང་སྟེ། ཙན་དན་གྱི་སྡོང་པོ་
སྙིང་པོར་བྱས་པའི་མཆོད་རྟེན་ཞིག་བཞེངས་ན་བདག་དེར་འོངས་པ་
དང་ཁྱད་པར་མེད་བཅས་བཀའ་གནང་།
དགུང་ལོ་སུམ་ཅུའི་སྟེང་བསྙེན་རྫོགས་ཀྱི་སྡོམ་པ་བཞེས། དགུང་
ལོ་ང་གཅིག་པ་སྤྱི་ལོ་ ༡༤༠༧པར་ཏཱ་མིང་གོང་མ་ཡུང་ལོ་ཐུགས་དད་ལྷག་
པར་འཕེལ་ཏེ་འཇའ་ས་དང་གསེར་ཡིག་བཅས་མི་སྣ་ཆེད་དུ་མངགས་
ནས་ལན་གསུམ་ལ་གདན་ཞུས་གནང་རུང་ཞལ་བཞེས་མ་མཛད་པར། །
༩ 124



རྗེ་ཙོང༌ཁ་པ་བློ་བཟང་གྲགས་པ།
མཐར་ཁོང་གི་སྐུ་ཚབ་ཏུ་དངོས་སློབ་བྱམས་ཆེན་ཆོས་རྗེ་མངགས།
སྤྱི་ལོ་༡༤༠༩ལ་དགའ་ལྡན་དགོན་པ་ཕྱག་འདེབས་མཛད།
ཁོང་ལ་《རྟེན་འབྲེལ་བསྟོད་པ་》དང་། 《བྱམས་བསྟོད་ཚངས་
པའི་ཅོད་པཎ།》 《འཇམ་དབྱངས་བསྟོད་སྤྲིན་རྒྱ་མཚོ།》 《རྣམ་
རྒྱལ་མའི་བསྟོད་པ་འཆི་མེད་གྲུབ་པ་》བཅས་བསྟོད་ཆེན་བཞི་དང་།
《འཇུག་འབྲེལ་དགོངས་པ་རབ་གསལ་》དང་། 《ཊཱིཀ་ཆེན་རིགས་
པའི་རྒྱ་མཚོ།》 《དྲང་ངེས་ལེགས་བཤད་སྙིང་པོ།》 《ལྷག་མཐོང་
ཆེན་མོ།》 《 ལྷག་མཐོང་ཆུང་ངུ་》བཅས་ལྟ་བའི་ལེགས་བཤད་ཆེན་
པོ་ལྔ། 《 ལམ་རིམ་ཆེན་མོ་》དང་《སྔགས་རིམ་ཆེན་མོ་》སོགས་ཀྱིས་
གཙོས་པའི་གསུང་རྩོམ་པོད་བཅོ་བརྒྱད་ཡོད།
《རྗེའི་རྣམ་ཐར་ཚིགས་བཅད་བཅུ་བདུན་པ་》རུ།
རྫིང་ཕྱིའི་མི་ཕམ་རྟེན་དང་བརྟེན་པ་སོགས། །
གཉལ་གྱི་ལུང་རར་སྔོན་མེད་ཆོས་འཁོར་བསྐོར། །
ཆོ་འཕྲུལ་སྨོན་ལམ་སྟག་རྩེའི་སྒྲུབ་མཆོད་སྤེལ། །
བསྔགས་འོས་མཛད་ཆེན་བཞི་ཡི་རྣམ་ཐར་ཡིན། །
ཞེས་པ་བཞིན་མཛད་པ་རྒྱ་ཆེར་སྤེལ།
ཁོང་ལ་སྲས་ཀྱི་ཐུ་བོ་གསུམ་དང་། བསྟན་པའི་སྒྲོན་མེ་ལྟ་བུ་
བཅུ། བྱང་སེམས་གཞན་དོན་ནུས་པ་དྲུག ས་སྤྱོད་ཏི་ཤྲཱིར་བཀུར་བ་
༩ 125



སྐོམ་སེལ་བདུད་རྩིའི་ཆུ་རྒྱུན། (༧)
གཉིས། བསྟན་པ་ཕྱོགས་མཐར་སྐྱོང་བ་དྲུག སྐད་གཉིས་སྨྲ་བའི་ལོ་
ཙཱ་བ་དྲུག གསུང་རབ་མང་དུ་མཁྱེན་པའི་ཆོས་རྗེ་བརྒྱད་སོགས་ཀྱིས་
གཙོས་བུ་སློབ་སུམ་སྟོང་ལྷག་ཙམ་བྱོན། ཁོང་གིས་མདོ་སྔགས་ཟུང་
འབྲེལ་དང་། བསྟན་པ་ལ་རིམ་གྱིས་འཇུག་པ་དང་། འདུལ་བའི་
བཅས་ཁྲིམས་ནན་གྱིས་བསྲུང་རྒྱུ་གཙིགས་སུ་བཟུང་སྟེ། དགེ་ལུགས་
པའི་གྲུབ་མཐའི་སྲོལ་ཕྱེ།
དགུང་ལོ་རེ་གསུམ་པ་སྤྱི་ལོ་༡༤༡༩ལ་སྲས་ཀྱི་ཐུ་བོ་དར་མ་རིན་
ཆེན་ལ་སྐུ་བེར་དང་དབུ་ཞྭ་གནང་སྟེ། རང་ཉིད་ཀྱི་རྒྱལ་ཚབ་ཏུ་གོ་བར་
མཛད། ལོ་དེའི་ཟླ་བཅུ་པའི་ཚེས་ཉི་ཤུའི་སྔ་དྲོ་ཙམ་ལ་གཟིམ་ཁང་འོད་
གསལ་སྦུག་ཏུ་སྐུ་མྱ་ངན་ལས་འདས། རྗེ་ཙོང་ཁ་པ་ནི་ལུང་རྟོགས་ཀྱི་
ཡོན་ཏན་མངོན་པར་མཐོ་ཞིང་། འཆད་རྩོད་རྩོམ་པའི་རྣམ་ཐར་རྨད་
དུ་བྱུང་བས། ཁོང་གི་བླ་མ་རྗེ་རེད་མདའ་བས་ཀྱང་།
དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །
དྲི་མེད་མཁྱེན་པའི་དབང་པོ་འཇམ་པའི་དབྱངས། །
བདུད་དཔུང་མ་ལུས་འཇོམས་མཛད་གསང་བའི་བདག །
གངས་ཅན་མཁས་པའི་གཙུག་རྒྱན་ཙོང་ཁ་པ། །
བློ་བཟང་གྲགས་པའི་ཞབས་ལ་གསོལ་བ་འདེབས། །
ཞེས་བསྔགས་བརྗོད་མཛད་ཡོད།
26



རྒྱ་ཚས་ཇག་དཔོན་བཏུལ་བ།
རྒྱ་ཚས་ཇག་དཔོན་བཏུལ་བ།
ཡེ་ཤེས་དབང་མོས་བསྒྲིགས།
གླིང་པ་རྣམས་ཀྱིས་ཇག་སྡེ་བ་ར་བརྒྱ་ཤོག་ནས་མཚན་མོ་ཇག་
ཐོབ་སྟེ་དམག་ཆེར་ཤི་རྨས་མ་བྱུང་བར་དཔའ་རྟུལ་རྣམས་རྒྱལ་ཁ་
ཡོངས་སུ་ཐོབ་པའི་དགའ་སྤྲོ་དང་བཅས་ནམ་ལངས་ཤིང་། གླིང་གི་ལྷ་
སྒར་དུ་ཕེབས་ནས་ཉི་མ་རི་རྩེར་ཤར་བ་དང་ཇག་ཐོབ་ཀྱི་རྒྱུ་ནོར་རྣམས་
གླིང་གི་མདུན་གྲལ་དུ་གཏང་མར་ཕུལ། དཔའ་རྟུལ་རྣམས་ལ་གླིང་རྗེ་
བློན་རྣམས་ནས་དགྱེས་པའི་གསུང་གླེང་གནང་ནས་དཔའ་དར་གནང་
ཞིང་། རྒྱུ་ནོར་རྣམས་དམག་གི་འཚོ་རྟེན་དུ་བགོ་བཤའ་མཛད། འདི་
ནི་གཏང་མ་ཐམས་ཅད་ཀྱི་ཐོག་མ་ཡིན་པས་རྒྱལ་ཁའི་རྟེན་འབྲེལ་ཤིན་
ཏུ་ལེགས་པ་ཞིག་ཡིན་ནོ། ། །
ཇག་དཔོན་སེང་ལྕམ་ལྷ་དགའ་སོགས་ཀྱིས་སྦས་ཀྱི་ས་སྣེ་ནས་ཀ་
དམ་རྒྱལ་པོའི་ཚོང་པ་ཁ་ཤས་བཅོམ་འཕྲོག་བྱས་ནས་ཕྱིར་ལོག་བྱེད་
དུས། རྫ་རི་སྨྱུག་མ་གྱེན་ལངས་ཟེར་བའི་རི་རྩེར་སླེབས་དུས། ཁོ་ཚོའི་
ཇག་སྡེར་ཕམ་ཉེས་བྱུང་བའི་འཕྲིན་ཞིག་འབྱོར། །
དེ་ནས་ཁོ་པ་རྣམས་ཕར་དགྲ་མེད་པའི་ཚུར་འགེལ་བྱེད་ལུགས་
༩ 127



སྐོམ་སེལ་བདུད་རྩིའི་ཆུ་རྒྱུན།(༧)
ཀྱི་དཔེ་ལྟར་གྱི་གནས་ཚུལ་དེས་ཇག་དཔོན་སེང་ལྕམ་ལྷ་དགའ་ཁོ་ཞེ་
རྒོད་གཏིང་ནས་ལངས་ཏེ། ཁོའི་བསམ་པར་དུས་ད་རེས་གླིང་ངན་
དེ་ལ་དགྲ་ལན་འདི་རེད་བསམ་པ་ཞིག་མ་འཕྲོད་ཕྱིན། རང་གསོན་
པོར་ཁ་ཕྱིར་སྐོར་མི་བྱེད་སྙམ་ནས་འཕྲིན་སྐྱེལ་མཁན་བང་མི་གཉིས་ལ་
རྒྱུ་མཚན་ཁ་ཤས་དྲིས་རྗེས་འཁོར་རྣམས་ལ་བཤད་དོན། ད་ཁྱོད་ཚོས་
དངོས་རྫས་འདི་དག་ང་ཡི་ཕོ་བྲང་དུ་བསྐྱལ་ཏེ་སེམས་པ་བདེ་མོར་སྡོད་
ཅིག ངས་ཇག་ལེན་དགུ་སྐོར་ལོན་པ་ཞིག་བྱས་ནས་ཡུན་རིང་མ་
འགོར་བར་སླེབས་ཡོང་ཟེར། འཁོར་རྣམས་ན་རེ། ཁྱོད་ཁེར་འགྲོས་
བྱོན་ན་མི་ལེགས། ངེས་པར་ཇག་དཔོན་གཞན་དང་གྲོས་བྱས་ནས་
དཔུང་བསྒྲིགས་ཏེ་མཉམ་དུ་ཕྱིན་ན་མ་གཏོགས། གླིང་སྡུག་གི་མི་ངན་
གླེན་པ་མགོ་འཐོམ་སྐྱིད་སྡུག་ཟད་མེད་རྣམས་ཀྱི་ཁ་གཏད་ལོན་དཀའ་
ཟེར་ཡང་། ཁོ་ལྷ་རྣམས་ཀྱིས་བློ་ཁ་བསྒྱུར་ཟིན་པས་ཁོ་ཁེར་འགྲོས་མི་
ཐུབ་ཟེར་བའི་ཚིག་དེ་སེམས་ཀྱི་གནད་ལ་ཕོག་སྟེ་ཞེ་རྒོད་ལྷག་པར་
འཁྲུགས། ད་ལྟ་ངེད་ཀྱི་སྡེ་ལ་དགྲ་ཉེས་དེ་ཙམ་བྱུང་དུས་ལན་གཅིག་
ཀྱང་སྤྲོད་རེས་མ་བྱུང་གོང་ནས་ཇག་དཔོན་གཞན་ལ་སྐད་ཆ་ཤོད་ག་ལ་
ཤེས། དེར་བརྟེན་ཁྱེད་རང་ཅག་སེམས་བདེ་མོར་སྡོད་དང་ང་མྱུར་བར་
1ཞེ་རྒོད་གཏིང་ནས་ལངས་ནི་ཞེ་སྡང་གཏིང་ནས་ལངས་ཞེས་པའི་དོན།
128



རྒྱ་ཚས་ཇག་དཔོན་བཏུལ་བ།
འོང་ཟེར་མ་ཐག་ལམ་སང་དགྲ་ཡི་ཕྱོགས་སུ་ཁ་གཏད་དེ་ཆས་སོ། །དེར་
སྡོད་ཁོ་པའི་འཁོར་རྣམས་ཀྱིས་འཕྲོག་བཅོམ་བྱས་པའི་དངོས་རྫས་
ཐོགས་ཏེ་ཇག་མཁར་དུ་སོང་། །
དེ་ནས་ཕྱི་ཉིན་ཉི་མ་རི་རྩེ་ནས་ཤར་བ་དང་ལྷན་དུ་རྟ་པ་དཀར་
པོ་གངས་རི་འདྲ་བ་དར་འཕྲུ་དགུང་ལ་འདྲེན་པ་ཞིག་བཙུགས་ཏེ་གློག་
ཞགས་འཁྱུགས་པ་བཞིན་བྱུང་བ་ན། གླིང་དམག་རྣམས་ཀྱིས་མཐོང་
བ་དང་ཐམས་ཅད་ཀྱིས་གོ་གྱོན་མཚོན་ཐོགས་ཏེ་འཛིང་གྲབས་ཁྲིགས་
སེ་བསྡད། དེ་ནས་ཁོ་གླིང་གི་གཡས་རུའི་སྒར་ཟུར་གྱི་འདབས་དེར་
ཀྲོང་ངེར་ཐོན་པ་དང་ལྷན་དུ་ཁོའི་བསམ་པ་ལ་ཐོག་མར་བྲེལ་འཚུབ་
ཀྱིས་དམག་ཉོབ་བརྡུང་བྱེད་པའི་དགོས་པ་མི་འདུག་པས། དང་པོར་
གླུ་ཞིག་བཏང་ན་འདི་རེད་བསམ་པའི་དཔའ་བོ་འགའ་རེ་གདོང་ལེན་
དུ་འོང་ཤས་ཆེ། དེ་བྱུང་ན་དང་པོ་དེ་དང་དཔའ་ཁ་སྡུར། དེ་ནས་རིམ་
པས་གཏང་མ་གཅོད་ལུགས་ཡོད། གླིང་རུས་གྲོང་ཉོབ་ཀྱི་ཕ་རྒན་མ་
རྒན་གསོད་གསོད་དེ་འདྲ་མིན་སྙམ་ནས་རྟ་ ཁ་ བཀག ཡོབ་ ཐག་
བརྒྱངས། སྐེད་གཟིར་བྱས། ལག་གཡས་པས་གྲི་མགོ་འཕུར་བཞིན་
ཇག་གླུ་ཟིལ་མ་དྲུག་འགྱུར་ལ་དྲངས་ཏེ་བླངས་སོ། །
གླུ་ཨ་ལ་ཐ་ལ་ཐ་ལ་རེད། །
ཐ་ལ་གླུ་ཡི་ལེན་ལུགས་རེད། །
༩ 129



སྐོམ་སེལ་བདུད་རྩིའི་ཆུ་རྒྱུན།
(༧)
མཁྱེན་ཅིག་ནམ་མཁའ་ཡངས་པའི་ཀློང་། །
སྟག་རི་སྤྲིན་གྱི་གཞལ་ཡས་ནས། །
གནམ་འགོང་ཁུ་ལེ་ལག་དགུ་ལ། །
འགོང་དམག་བྱེ་བ་འབུམ་གྱིས་བསྐོར། །
དེ་རིང་དཔའ་བོའི་དཔུང་ལ་བྱོན། །
མཁྱེན་ནོ་བར་སྣང་སྟོང་པའི་ཁམས། །
མེ་རི་མེ་འོད་འཁྲུགས་པའི་ཀློང་། །
ཇག་ལྷ་དམར་པོ་སྟག་སྤྱན་ལ། །
ཡུལ་བདག་བཙན་བདུད་བྱེ་བས་བསྐོར། །
དེ་རིང་གཏང་མ་༧བཟང་བར་ཤོག །
མཁྱེན་ནོ་གངས་རྭ་རྩེ་བརྒྱད་ནས། །
སྐྱེས་ལྷ་དུང་བྱ་སྟག་ཁྲ་ལ། །
སྐྱེས་བདག་ཝེར་མ་སྟོང་གིས་བསྐོར། །
དེ་རིང་སྡོངས་གྲོགས་མ་གཡེལ་མཛོད། །
གཡུལ་འགྱེད་མགོ་མ་ཡག་པར་ཤོག །
1)འགོང་དམག་ནི་མི་མ་ཡིན་པའི་ཐེའུ་རང་ལྟ་བུའི་དམག་
(2གཏང་མ་ནི་རྒྱལ་ཁའམ་རྒྱལ་ཁའི་ལག་ཡོང་གི་མིང་། །
(3)ཝེར་མ་ནི་ལྷ་སྲུང་སྤྱིའི་མིང་། བན་གྱི་དགྲ་ལྷ་དང་བོན་གྱི་ཝེར་མ་ཟེར་བ་དོན་གཅིག



ས་འདི་ས་ངོ་མ་ཤེས་ན། ། །
ཐེའུ་རང་རྐང་བྲོ་བརྡུང་བའི་ས། །
བཙན་གྱི་གྲི་འཐབ་འགྱེད་པའི་ཡུལ། །
དཔའ་བོའི་དཔུང་པ་ངོམ་ས་ནས། །
སྡར་མ་ཝ་འབྲོས་བྱེད་སའི་ཡུལ། ། །
ལ་བདག་གནམ་ས་ཐོག་བཙན་ཡིན། །
སྒེར་བདག་ཇག་དཔོན་ང་ཡི་ཡུལ། །
ས་ཐང་སྐུ་སྣ་ལྷ་མདོ་ཟེར། ། །
ང་འདྲ་ཁྱོད་ཚོས་ཅི་ལ་ཤེས། །
འགོང་པོ་ཁུ་ལེ་ལག་དགུ་དང་། །
མི་མོ་སྐྱེས་བདག་ལག་རིང་གཉིས། །
བཤོས་པའི་རྫུས་ཕྲུག་སྤུན་དྲུག་དེ། །
ཟངས་ལྕགས་དངུལ་གྱི་སྒོ་ང་གསུམ། །
གསེར་དུང་གཡུ་ཡི་སྒོ་ང་དྲུག ། །
བཙས་ལས་བྱུང་བའི་མི་དྲུག་ལས། །
[འགོང་པོ་ལག་དགུ་ནི་གདོན་རིགས་ཀྱི་བདག་པོ་ཞིག་གི་མིང་།
(2བཤོས་པ་ནི་འཁྲིག་པ་སྤྱད་པའི་བརྡ་རྙིང་ངོ༌། །
༩ 131 o



སྐོམ་སེལ་བདུད་རྩིའི་ཆུ་རྒྱུན། (༧)
འབྲིང་བ་གཉིས་ཀྱི་ཆེ་བ་དེ། །
དངུལ་གྱི་སྒོ་ང་ལས་སྐྱེས་པའི། །
ལྷ་བདུད་གཏོགས་པའི་ཇག་དཔོན་དེ། །
ཇག་བརྒྱ་སྐོར་ཤོག་གཉིས་དཔོན་པོ་ཡིན། །
དཔའ་རྩལ་ཐོག་གི་མདའ་མོ་ཡིན། ། །
བྲག་རྡོ་རྗེ་ཡིན་ཡང་བརྟན་ས་མེད། །
ཕོ་ལོ་དགུ་ལ་ལོན་ཚུན་ནས། །
ད་ལོ་ཉེར་ལྔ་ཕན་ཆོད་ལ། །
ཕྱི་གླིང་རྒྱལ་ཁག་སུམ་ཅུའི་ནང་། །
འགྲས་ཡ་མ་བཙལ་གཅིག་ཀྱང་མེད། །
མི་ཕར་བསད་འབུམ་གྲངས་བརྩི་ཚོད་མེད། །
ནོམ་ཚུར་བླངས་རིན་ཐང་ཆོད་ས་མེད། །
ཇག་རེས་སྟོང་དང་དྲུག་བརྒྱ་བླངས། །
ངར་ལན་ཡ་ཟིན་མི་སུ་ཡང་མེད། །
དཔའ་ཡང་དག་རྒོད་པོ་དེ་འདྲ་ཡིན། །
དེ་ནས་ཚུར་བྱུང་དམག་སྒར་ཁྱོད། །
)འགྲས་ཡ་ནི་འདིར་འགྲན་ཡའམ་གྱོད་ཡའི་དོན། །
132a



རྒྱ་ཚས་ཇག་དཔོན་བཏུལ་བ།
རང་སྲོག་དམར་པོ་འབེན་ལ་འཛུགས། །
མཐའ་མེད་ས་མཐའི་ཉུལ་ལེ་འདི། ། །
དཔེ་བཞག་ན་འདྲ་མ་འདི་འདྲ་གདའ། །
སེང་དཀར་མོ་དྲོད་དང་མ་ཐུག་གོང་། །
སྤྲིན་ནག་མ་བུས་ཚ་རག་འཐེན། །
འབྲུག་སྔོན་མོ་སྐད་རྒྱངས་འུར་སྒྲ་སྒྲོག །
གནམ་ལྕགས་ཐོག་གི་མདའ་མོ་ཡིས། །
དུང་སེང་ཀླད་རྒྱ་གཏོར་བསམ་སྟེ། །
མཐའ་མ་མཆེ་སྡེར་རྣོན་པོ་དེས། །
དམའ་ས་ནག་ཐོག་ལ་འབེབས་ལེ་འོང་། །
འཇར་ཡུལ་དབུ་འཕང་དགུང་ལས་མཐོ། །
བློན་ཚོགས་ཁྲོ་གཏུམ་དར་བའི་དུས། །
ཕ་རོལ་མཐའ་མིའི་སེམས་སྟོབས་མཐོ། །
གཤིན་ཐང་སྐྱ་མོར་འགྲིམ་ལུགས་འདི། །
འཇར་ལ་བདོ་འདོད་ལོས་ཡིན་ཏེ། །
དཔའ་རྒོད་གཤིན་རྗེའི་གདོང་ལམ་ནས། །
སྲོག་དམར་ཤོར་བའི་རྟེན་འབྲེལ་རེད། །
ཡང་སྒོས་མདང་གསུམ་ནམ་གུང་ལ། །
༩ 133s



སྐོམ་སེལ་བདུད་རྩིའི་ཆུ་རྒྱུན། (༧)
ཝ་མོ་ཁྱུ་བསྒྲིགས་སྟག་ལ་བརྫུས། །
བ་ར་བརྒྱ་ཤོག་གྲོང་ཚོ་དེའི། །
ཕོ་རྒན་མོ་རྒན་ཆོབ་བརྡུང་བྱས། ། །
རྒྱུ་ནོར་ཟབ་དགུ་འཕྲོགས་པས་ཟེར། །
སྡར་མས་གབ་རྒྱུག་ལག་སྔ་དེ། ། །
ཆག་སྒོས་བརྒྱབ་ནས་དེད་ལེ་རེད། །
དེ་རིང་ཉི་མའི་གདོང་གང་ལ། །
དཔའ་བོ་ང་འདྲའི་འགྲིམ་ལམ་ན། །
ཕོ་རྒོད་པོ་ང་ཡིན་བསམ་མི་ཚོ། །
དཀྱིལ་དུ་ཡོད་ན་ཟུར་ལ་བུད། །
ཟུར་ལ་ཡོད་ན་གདོང་ལ་ལོངས། །
ད་དམག་ཁྲོད་གབ་པས་ཕན་ལེ་མིན། །
ལ་བཞིན་འདྲ་མ་འདི་འདྲ་གདའ། །
དུང་སེང་འགྲིམ་པའི་གངས་ལམ་ན། །
ལམ་མེད་ལམ་གཅིག་བཏོད་ནས་ནི། །
སེར་ཆུང་གྲ་ངོམ་ཅི་ལ་བྱེད། །
སེང་གེའི་མཆེ་སྡེར་གཡུག་ལམ་ནས། །
བྲོས་པས་ཐར་བསམ་ཡིད་ལ་མེད། །
134 a



རྒྱ་ཚས་ཇག་དཔོན་བཏུལ་བ།
རྒྱ་མཚོའི་ཀླུ་སྲིན་ཁྲོས་ལམ་ནས། །
ལམ་མེད་ས་ལ་བགྲོད་འགྲིམ་བྱས། །
ཚེ་ཟད་སྲིན་འབུ་ཅི་ལ་འོང་། །
ཆུ་གནས་ཁྲོས་པའི་མཆེ་དུག་དེས། །
ཟིན་ནས་ཐར་བསམ་ག་ལ་ཡོད། །
ལན་མེད་ཇག་པའི་དཔའ་སྒོ་ནས། །
ལམ་མེད་ཡུལ་ལ་ལམ་གཅིག་བཏོད། །
ཚོ་ཆུང་དཔུང་ངོམ་ཅི་ལ་བྱེད། །
ཇག་མི་གཤིན་རྗེའི་ངར་ལམ་ནས། །
ད་བྲོས་དང་གབ་པས་ཕན་ལེ་མིན། །
ཤེས་བློ་ཡོད་པའི་མི་ཡིན་ན། །
དང་པོར་འགྲས་ཡ་མ་བཙལ་དགོས། །
བཙལ་ནས་ལན་ཡ་ཟིན་ལེ་དགོས། །
དེ་འདྲ་དཔོན་བློན་ཁྱོད་རྣམས་ཀྱིས། །
ཉན་ཤེས་རྣ་བའི་དབང་པོས་ཉོན། །
བསམ་ཤེས་ཡོད་ན་ཡིད་ལ་དཔྱོད། །
གོ་ན་ཡིད་ཀྱི་དཀྱིལ་དུ་ཞོག །
མ་གོ་གླུ་ལ་འབྲེལ་བ་མེད། །
135



སྐོམ་སེལ་བདུད་རྩིའི་ཆུ་རྒྱུན། (༧)
ཅེས་གླུ་དེ་ལྟར་བཏང་སྟེ་གདོང་ལེན་ཞིག་ཨེ་ཡོང་སྙམ་སྟེ་རྟ་ཁ་
བཀག་ནས་ཏོག་ཙམ་བསྒུགས་བསྡད། །
སྐབས་དེར་གླིང་གི་དཔའ་རྟུལ་རྣམས་ཀྱིས་ང་ངར་ཁོ་ངར་དང་
ང་འགྲོ་ ཁོ་ འགྲོ་ཡིས་བློ་ ཁ་མ་འཆམས་པའི་ གནས་སུ་གྱར་སྟབས།
འབུམ་པའི་ཞལ་ལུ་དཀར་པོ་ ཁོང་ཞེ་རྒོད་གཏིང་ནས་འཁྲུགས་ཏེ།
སུས་ཀྱང་བཤོལ་མི་ཐུབ་པར་ལྷ་རྟའི་སྟེང་དུ་བཅིབས་ནས་སྐད་ཅིག་
གིས་སྒར་ཟུར་དེར་འབྱོར་ཞིང་། ཐུགས་རྒྱལ་བཞེངས་པས་གླུ་ལེན་
ཁོམ་མ་བྱུང་བར་ལྷ་གྲི་ཤེལ་འོད་རང་འབར་དེ་བར་སྣང་ལ་འཕྱར་
བཞིན་ཁོ་པར་ལན་འགའ་ཤས་བཏབ་ཀྱང་། ཁོ་རེ་ཞིག་དབང་ཐང་
རྫོགས་མེད་པའི་ཐོག རྒྱ་མཚོའི་ནང་གི་ཆུ་གནས་ནིར་ཞེས་བྱ་བའི་
པགས་པ་རྡོ་རྗེ་ཕ་ལམ་ལས་གྲུབ་པ་གང་གིས་ཀྱང་གཞོམ་གཞིག་མི་ནུས་
པའི་གོ་ཆ་ཕྱི་ནང་གཉིས་གྱོན་ཡོད་པས། མེ་སྟག་ཁྲ་ཐོལ་ཐོལ་དུ་འཐོར་
བ་ལས་གནོད་མ་ཐུབ། དེ་ནས་ཇག་དཔོན་ཁོས་ཀྱང་གླིང་གི་མི་འདི་ཚོ་
འགྲན་མེད་འགའ་ཡོད་གྲགས་སྙམ་ཡང་། ད་རེས་ཐ་ན་གླུ་ལན་ཙམ་
ཞིག་ལེན་ལོང་མེད་པར་སྡར་མའི་ལག་སྔོན་ལ་བཀྱག་ལུགས་དེ་ལ་
བལྟས་ན། ཁོ་ལ་ཞེད་དགོས་དོན་མི་འདུག་སྙམ་སྟེ་ཁོ་དཔའ་རྒོད་ལྷག་
པར་ཆེར་བསྐྱེད་ནས། རལ་གྲི་དམར་མོ་ལིང་ཆོད་དེ་བར་སྣང་དུ་ལན་
གསུམ་ཕྱར་ཏེ་བཏབ་རུང་ནམ་མཁའི་འཇའ་ལ་མཚོན་གཡུག་པ་ལྟར་
༩ 136 。



གནོད་མ་ཐུབ་ཅིང་། ཁོ་གཉིས་གྲི་འགྲན་ཇ་ཡུན་གསུམ་ཙམ་བྱས་ནས་
ཕན་ཚུན་ངལ་དུབ་ཆེར་བྱུང་བའི་སྐབས་དེར། ཇག་དཔོན་ལན་མེད་
སེང་ལྕམ་ལྷ་དགའ་ཁོའི་བསམ་པར་མི་འདི་འཇའ་ལུས་འདྲ་བས་མཚོན་
མི་འགྲོ་སྙམ།
ད་དམག་གཤགས་ཏེ་སོང་ན་གཏང་མ་འོང་ལེ་དྲག་བསམས་
ནས། འབུམ་པའི་ཞལ་ལུའི་རྒྱབ་ནས་གཤགས་ཏེ་སྒོ་སྲུང་ལྷོ་ཕྱོགས་ཀྱི་
རི་ནུབ་དཔུང་ཁ་ཤས་བཅོམ་པས། ཞལ་ལུ་དཀར་པོས་རྗེས་ནས་དེད།
སྒོ་སྲུང་ཁ་སྲས་དང་ལྷ་བུ་མེ་ལྷ་དགྲ་འདུལ་གྱིས་གཙོས་དཔའ་རྟུལ་དེར་
ཡོད་ཐམས་ཅད་སྡེབ་འཛོམས་ཀྱིས་མདའ་གྲི་མདུང་རྡོ་རྫོང་མདའ་
སོགས་འཕངས་ཤིང་། ཨ་འབར་ལ་སོགས་ཀྱིས་ གདོང་བཀག་ནས་
ཡུད་ཙམ་བརྟན་ཅིང་ཕན་ཚུན་སུ་ལའང་གནོད་མ་ནུས་པའི་སྐབས་
དེར། ཡང་ཁོས་ཡུད་ཙམ་ཞིག་ནས་གཡས་རུའི་སྒེར་གྲལ་ནས་ཐོན་ཏེ་
དཔུང་བརྒྱ་སྐོར་ཙམ་ཞིག་ལ་བསད་རྨས་བཏང་བྱུང་བར་ལྕགས་རྡོ་བུ་
དང་། རྔམ་ཆེན་མེ་འོད། ཟླ་བ་ཁྲིབ་བཙན། མོན་བུ་གཡུ་འབྲུག་ཐོག་
རྒྱལ་བཞིས་གདོང་བཀག་པ་དང་། ལར་དཔའ་རྟུལ་རྣམས་དང་དཔུང་
དམག་བཅས་པར་མཚོན་སྲུང་བསྒྲུབས་ཤིང་ཨུ་ལང་ཡུལ་ནས་བྱུང་བའི་
སེམས་ཅན་ནིར་གྱི་གོ་རབ་འབྲིང་ཐ་མ་རྣམས་དང་། ཤེལ་བྲག་གཏེར་
སྒོ་གསུམ་པ་ཕྱེས་ནས་ཐོབ་པའི་མཚོན་འགོག་བྱེད་ཨོ་གོས་སོགས་ཀྱིས་
༤ 137



སྐོམ་སེལ་བདུད་རྩིའི་ཆུ་རྒྱུན།
(༧)
ཕལ་པའི་མཚོན་ཆ་ཕར་ཞོག་ནམ་མཁའི་ཐོག་ཡིན་ཡང་འགོག་ཐུབ་
པས་དཔའ་རྟུལ་དབང་ཐང་ཚེ་ཟད་དང༌། བསོད་ནམས་རྫོགས་ཤིང་
དུས་ལ་བབ་པ་མ་གཏོགས་གཞན་འདས་གྲོངས་མ་བྱུང་། དམག་ཀྱང་
ཕ་རོལ་གྱི་དགྲ་བོའི་བློན་པོ་རྣམས་ཀྱི་དཔའ་རྔམ་འཇིགས་ཟིལ་སྟོབས་
ཤུགས་ཆེ་ཚོད་ཙམ་མ་བྱུང་བས། ཁོ་སུ་ལ་ཐུག་ཀྱང་དཔའ་ཁ་ཁོ་དང་
མཉམ་པ་སུ་ཡང་མ་བྱུང་སྙམ་པ་ཞིག་ཡོད་ཀྱང་ད་རེས་ཀྱི་དཔའ་རྟུལ་
དམག་བཅས་ལ་མཚོན་འགྲོ་དཀའ། །
དེ་ནས་ཁོ་ཅུང་ཟད་སེམས་སྐྱོ་ནས་རྟ་ཁ་སླར་བསྒྱུར་བ་ན་རྒྱ་
ཚས་གྲི་འགའ་བཏབ་རུང་མ་ཚོད་པའི་དུས་དེར། ཁོས་འདི་ལ་ལན་ཡ་
མེད་སྙམ་ནས་མདུན་སྒར་གྱི་ཐད་དུ་གཤགས་པ་ན། ཆེ་རྒྱུད་ཁྲ་གདོང་
གཉིས་དང་ཁྱུང་པོའི་དཔའ་རྟུལ་རྣམས་སྡེབ་འཛོམས་ཀྱིས་གདོང་
བཀག་ཀྱང་། ཡུད་ཙམ་ཞིག་ནས་སྐུ་སྲུང་བཀའ་བློན་གསུམ་པོའི་གུར་
ལ་གདོང་གཏད་དེ་མཆོངས་ཤོར་བར་འདན་མས་མདའ་བཅོ་ལྔ་ཙམ་
འཕངས་ཀྱང་གནོད་མ་ཐུབ། ར་འདྲ་དང་དཔའ་ལ་གཉིས་ནས་རལ་
གྲི་ཁ་བསྒྲིགས་ཏེ་བརྒྱབ་རུང་བྲག་ལ་གྲི་གཡུག་པ་ལྟར་གནོད་མ་ཐུབ།
བཀའ་བློན་གསུམ་དང་འབུམ་པ་སོགས་བཞི་པོས་སྲོག་བློས་བཏང་གིས་
འཛིངས་ཀྱང་། དེས་ཀྱང་རེ་ཞིག་གཤོགས་མ་ཐུབ་སྟེ་ཅུང་ཟད་དཀའ་
ལས་ཀྱི་གནས་སུ་གྱུར་ཡོད་པར། ཇག་ལྷ་དམར་པོ་སྟག་སྤྱན་དེས་མི་རྟ་
༩ 138 .



རྒྱ་ཚས་ཇག་དཔོན་བཏུལ་བ།
གཉིས་ཀར་དབུགས་སྣ་མཐུད་པས། ཁོས་ཀྱང་དཔའ་ངར་ངར་གྱིས་དེ་
རྣམས་ལས་བྱོལ་ཏེ་ལྷ་སྲས་དགྲ་ལྷའི་ལས་གུར་ལ་གདོང་གཏད་པ་ན།
འབུམ་པའི་ལྷ་སྲས་དགྲ་ལྷ་རྩེ་རྒྱལ་དེ་ཡང་ལྷ་རྟ་ཁྱུང་གཤོག་སྔོན་པོའི་
སྟེང་དུ་བཅིབས་ཏེ་མདའ་གསུམ་འཕངས་པས་རྔ་ལ་སྲན་མ་བཏབ་པ་
ལྟར་ཡར་ནས་སོང་། དེ་ནས་དགྲ་ལྷས་ཀྱང་གྲི་ཟི་ཀླད་ལ་བསྐོར་ཏེ་
མཆོངས་ནས་འབུམ་པའི་རྒྱ་ཚ་ཡབ་སྲས་དང༌། ཤར་ལྷོའི་ཕྱོགས་ཀྱི་
བཀའ་བློན་མི་དྲུག་བཅས་སྡེབ་འཛོམས་ཀྱིས་འཛིངས་ཀྱང་གནོད་མ་
ཐུབ། ཁོས་ངར་ཆེན་གྱིས་དུག་མདུང་སྔོན་མོ་འབིགས་ཆོད་དེ་སྒྲོ་
ཤུབས་ནས་ཕྱུང་སྟེ་དུག་རླངས་ན་བུན་ཐུལ་ལེ་བཀའ་བློན་དྲུག་ལ་རེ་རེ་
བརྒྱབ་པས། དུག་གི་ཤུགས་དེས་རྟ་གོང་དུ་ཚུགས་དཀའ་ཞིང་ནག་
འཐོམ་འཐོམ་དུ་འགྲོ་བ་ཙམ་བྱུང་བ་ན། ཡབ་སྲས་གཉིས་ཀྱི་ངོ་ལ་
བལྟས་ཏེ་ཁོས་ཤི་ལྕེབས་ཀྱིས་མདུང་ཁ་ཤས་བསྣུན་རུང་གནོད་མ་ཐུབ།
དེ་ནས་ཁོའི་བསམ་པར་གྲི་མཚོན་མི་འགྲོ་བས་ཤེད་ཆེན་དཔུང་
པས་རྡོ་ལ་རྡེབ་སྙམ་སྟེ། འབུམ་པའི་དགྲ་ལྷ་དེའི་ཕྱག་གི་དཔུང་རྩེ་ནས་
བསྡུས་ཏེ་གནམ་དུ་འཕྱར་བ་དང། དེར་ཡོད་དཔའ་རྟུལ་རྣམས་སྡེབ་
འཛོམས་ཀྱིས་ཤི་ལྕེབ་བྱས་ཀྱང་གནོད་མ་ཐུབ་པའི་བར་དེར་འབུམ་པའི་
དགྲ་ལྷས་ཁོའི་རྨོག་གི་དར་འཕྲུ་ནས་འཇུས་ཏེ་སྐེ་ལ་གྲི་ལན་དགུ་བཏབ་
རུང་མ་ཆོད། དེ་ནས་ཁོས་རྡོ་ལ་རྡེབ་པའི་ ཐབས་མ་རྙེད་སྟབས།
E 139。



སྐོམ་སེལ་བདུད་རྩིའི་ཆུ་རྒྱུན། (༧)
དཔའ་རྟུལ་རྣམས་ གཡས་ འཇུ་ གཡོན་འཐམ་ དུ་ བྱུང་བར་ དགྲ་ལྷ་
མངགས་ཏེ་དཔའ་རྟུལ་རྣམས་འབུད་རྒྱག་བཏང་སྟེ་རིམ་པར་ཐང་ལ་
བསྒྲིལ། །
དེ་ནས་འབུམ་པའི་རྒྱ་ཚ་ཐུགས་ཤིན་ཏུ་ཁྲོས་ཏེ་དམར་ནག་ཁྲག་
གི་ཞལ་ངོ་ལ་ཁ་ཕོ་གནམ་སྒོ་རྡེབ་རྡེབ་དང་སོ་སྒྲ་གྲོ་ཡོས་འཆའ་འཆའ་
མཛད་དེ་ཐུགས་ཀྱིས་གོང་མ་ལྷ་ཡི་སྡེ་ཚོགས་རྣམས་ར་མདར་སྦྲན་ཅིང་།
ཁོ་ཡི་མལ་དེ་ནས་གཡོན་སྐོར་གཅིག་མཛད་དེ་རལ་གྲི་ལན་གཅིག་
བརྒྱབ་པས། སྲུང་བའི་གོ་དགུ་བཅད། ཡང་གཅིག་གིས་མགོ་ལུས་
པདྨ་ཁ་ཕྱེས་པ་ལྟར་ཕྱེད་ཚལ་དུ་འཕངས་ཏེ་བསྒྲལ་བ་དང་ལྷན་དུ་གླིང་
པ་རྣམས་དགའ་བའི་ཀི་བསྭོའི་ཆོ་སྒྲ་དྲག་པོ་བྱས་ཏེ་མགོ་འཕྲུ་སོགས་
བླངས། དེ་ནས་སྐབས་དེར་ཚུར་བྱུང་ཇག་པ་རྣམས་ཀྱི་ནང་ནས་
དཔའི་གཏུམ་ཆེ་ཤོས་སུ་གྱུར་པ་ལན་མེད་སེང་ལྕམ་ལྷ་དགའ་དེ་དགྲ་
ཐོག་མར་བྱུང་བ་ཁ་ཕར་མ་འཁོར་བར་འབུམ་པའི་རྒྱ་ཚས་ཐུལ་ལོ་ཞེས་
གྲགས་སོ། །
140a



གྲངས་ཀྱི་མངོན་བརྗོད།
བློ་སྐྱོར།
གྲངས་ཀྱི་མངོན་བརྗོད།
ཟླ་བ་གཟུགས་དང་རི་བོང་དང་། །བསེ་རུ་རང་བཞིན་གཅིག་གི་
བརྡ། །འཁྲིག་པ་བགྲོད་དང་ཐབས་ཤེས་དང་། །མཚེ་མ་ལག་མིག་ཟུང་
ནི་གཉིས། །འཇིག་རྟེན་ཡོན་ཏན་མེ་དང་ནི། །རྩེ་མོ་དུས་ནི་གསུམ་གྱི་
མིང་། །རྒྱ་མཚོ་ཆུ་གཏེར་ཆུ་བོ་དང་། །རིག་བྱེད་སྡེ་པ་ཟུང་ལྡན་བཞི། །
འདོད་ཡོན་ཕུང་པོ་འབྱུང་བ་དང་། ། དཔང་པོ་མདའ་རྣམས་ལྔ་ཡི་
མིང་། །རོ་རྒྱན་བྲོ་བ་དྲུག་གི་མིང་། །རིན་ཆེན་ས་འཛིན་ཐུབ་པ་དང་། །
དྲང་སྲོང་རེས་གཟའ་བདུན་གྱི་མིང་། །བཀྲ་ཤིས་ལྷ་ཀླུ་གདེངས་ཅན་
དང་། །ཉེ་སྲས་ལྟོ་འགྲོ་བརྒྱད་ཀྱི་མིང་། །རྩ་དང་སྲིན་པོ་བུ་ག་དགུ། །
འབྱོར་བ་སྟོབས་དང་སོར་མོ་དང་། ། ཕྱོགས་དང་འཇུག་པ་བཅུ་རུ་
འདོད། །དྲག་པོ་བདེ་བྱེད་བདེ་བྱུང་དང་། །བྱེད་པ་བཅུ་གཅིག་མིང་དུ་
གྲགས། །ཉི་མ་རྟེན་འབྲེལ་ཁྱིམ་བཅུ་གཉིས། །འདོད་པ་ལུས་མེད་མྱོས་
བྱེད་རྣམས། །བཅུ་གསུམ་མིང་ཡིན་བཅུ་བཞི་ལ། །སྲིད་ཡིད་མ་ནུ་ཤེད་
བུར་གྲགས། །ཚེས་དང་ཉིན་ཞག་བཅོ་ལྔར་གྲགས། །མི་བདག་རྒྱལ་པོ་
བཅུ་དྲུག་ལ། །ཉེས་སྐྱོན་ཁམས་རྣམས་བཅོ་བརྒྱད་མིང་། །རྒྱལ་བ་ཡུལ་
ནི་ཉེར་བཞི་དང་། །དེ་ཉིད་ཉི་ཤུ་རྩ་ལྔའོ། །



རྩོམ་སྒྲིག་འགན་འཁུར་པ། འཇམ་དབྱངས་དར་རྒྱས།
མདུན་ཤོག་ཇུས་འགོད་པ། སྐལ་ཀོ
རི་མོ་པ། ཀླུ་ཚང་བསོད་ནམས་འབུམ།
སྐོམ་སེལ་བདུད་རྩིའི་ཆུ་རྒྱུན།(དེབ་བདུན་པ།)
སྟག་ལྷ་དང་རིན་ཆེན་བཀྲ་ཤིས་ཀྱིས་གཙོ་སྒྲིག་བྱས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཀྲུང་གོའི་གློག་བརྙན་དཔེ་སྐྲུན་ཁང་གི་པར་ཁང་གིས་པར་བཏབ།
དེབ་ཚད། ༨ ༨༠nm x ༡༢༣༠mm ༡/༣༢
དཔར་གྲངས། ༡༢༠༠༡ - ༡༧༠༠༠ དཔར་ཤོག ༤. ༧༥
༢༠༡༥ལོའི་ཟླ་༧པར་པར་གཞི་དང་པོ་བསྒྲིགས།
༢༠༡༦ལོའི་ཟླ༦པར་པར་ཐེངས་བཞི་པ་བཏབ།
ISBN 978 -7 – 8(0253 -815 – 3G • 65
རིན་གོང་སྒོར། 8. 00



图书在版编目(CIP) 数据
甘露源泉(7):藏文斗拉,仁青扎西主编,北京:
中国学出版社,2015.7
SBN 978-7-80253-815 -3
1.甘… 11.04… 2仁… II. 1蔽语一少数
民族语文课一中小学课外读物 N. 10634.390.3
中国版本图书馆 CIP 数据核字(2015) 第170336号
甘露源泉(7)
斗拉,仁青扎西主编
中国藏学出版社出版发行
中国电影出版社印刷厂印刷
开本:880iumix1231)init 132
印数:12001-17(7) R》 前求:4.75
2016年6月第1版第4次印刷
ISBN 978-7-40253 -815 -37G - 65
定价:8.00 元



སྐོམ་སེལ་བདུད་རྩིའི་ཆུ་རྒྱུན།
དེབ་བདུན་པ།་
་
57-༡
ཀྲུང་གོའི་བོད་རིག་པ་དཔེ་སྐྲུན་ཁང༌།
མར
་
